var bigText = `
পৃথিবী গ্রহের যাবতীয় প্রাণী-প্রজাতির মধ্যে সবথেকে চিত্তাকর্ষক এবং সব ডথকে বিরক্তিকর হচ্ছে মানুষ, অথবা তার নিজের উদ্ধত ভাষায়-হোমো স্যাসিয়েনস।

মঙ্গলগ্রহের কোনো দার্শনিক মনোভাবাপন্ন জীববিজ্ঞানী যদি আমাদের এই গ্রহের উদ্ভিদকুল ও প্রাণিকুল সম্বন্ধে একটি প্রতিবেদন লিখতেন, তাহলে সেই প্রতিবেদনের শেষ পরিচ্ছেদের প্রথম বাক্যটি হয়তো এ রকমই হতো। আমরা নিজেরা এই গ্রহের সঙ্গে মানসিক ও প্রবৃত্তিগত নিবিড় বন্ধনে আবদ্ধ বলে ভিন্ন। গ্রহের কোনো পর্যবেক্ষকের মতো নির্মোহ মন এবং সুদূরপ্রসারী দৃষ্টি অর্জন করা আমাদের পক্ষে দূরূহ। কিন্তু মাঝেমধ্যে আমাদের কাল্পনিক মঙ্গলবাসীটির মতো গভীর পর্যালোচনায় ব্যাপৃত হওয়াও দরকার; আর সেই পর্যালোচনার আলোয় বিচার করে দেখা দরকার আমাদের প্রজাতির অতীত, বর্তমান, ভবিষ্যৎকে (অবশ্য যদি আদৌ কোনো ভবিষ্যৎ থেকে থাকে)। সেই সঙ্গেই বিচার করা দরকার পৃথিবীতে জীবনের অস্তিত্বের ব্যাপারে মানুষ ভালো-মন্দ যা কিছু করেছে, করে চলেছে এবং আগামীদিনে করতে পারে, আর হয়তো ভবিষ্যতে অন্য কোনো গ্রহের জীবনে হয়তো ভবিষ্যতে অন্য কোনো গ্রহের জীবনে যা-কিছু সে ঘটাতে পারে–তার মূল্যকে। এ ধরনের সমীক্ষায় অস্থায়ী আবেগের কোনো গুরুত্ব থাকে না, ঠিক যেমন বিমান থেকে নিচের দিকে তাকালে ছোট ছোট পাহাড়গুলোকে সমতলভূমি বলেই মনে হয়। অন্যদিকে, স্থায়ী মূল্যবিশিষ্ট আবেগগুলো আরও বেশি গুরুত্বপূর্ণ চেহারা নিয়ে এসে দাঁড়ায়।

পৃথিবীতে টিকে-থাকার সগ্রামে প্রথমে কিন্তু মানুষ মোটেই খুব-একটা সুবিধাজনক অবস্থায় ছিল না। তখনও সে এক বিরল প্রজাতি, বন্য জীবজন্তুদের নাগাল এড়িয়ে গাছে চড়ার ব্যাপারে বানরদের তুলনায় অনেক কম চটপটে ঠাণ্ডার হাত থেকে বাঁচার প্রাকৃতিক আস্তরণ অর্থাৎ লোম তার শরীরে নেই বললেই চলে, দীর্ঘ শৈশবের প্রতিবন্ধকতা এবং অন্যান্য প্রজাতির প্রাণীদের সঙ্গে প্রতিদ্বন্দ্বিতা করে খাদ্য সংগ্রহের প্রতিকূলতা-সবে মিলে সে তখন এক কঠিন পরিস্থিতির বাসিন্দা। সেই সূচনালগ্নে তার সম্বল ছিল একটাই জিনিস-মস্তিষ্ক। এই সম্পদটিই ক্রমশ উন্নত হতে হতে রূপান্তরিত করেছে তাকে-বন্য জন্তুদের তাড়া-খাওয়া পলাতক থেকে সে পরিণত হয়েছে সারা দুনিয়ার অধীশ্বরে। এই প্রক্রিয়ার প্রথম ধাপগুলো প্রাগৈতিহাসিক যুগের, কার পর কোনটা ঘটেছে তা অনুমানসাপেক্ষ।

আগুনকে বশ মানাতে শিখেছিল সে-আজকের দিনে পারমাণবিক শক্তির মতো একই ধরনের বিপদের উৎস ছিল আগুনও, যদিও অনেক কম মাত্রায়। আগুনের ব্যবহার খাদ্যকে উন্নত করে তুলল তো বটেই, সেইসঙ্গেই গুহার মুখে আগুন জ্বালিয়ে নিশ্চিন্তে ঘুমোতেও পারল সে। তারপর তার উদ্ভাবনীশক্তি জন্ম দিল বর্শা আর তীর ধনুকের। গর্তে কেটে ফাঁদ পাতল সে, সেই ফাঁদে আটকা পড়ে নিস্কল আক্রোশে ছটফট করতে লাগল ম্যামথের দল। বন্য জীবজন্তুকে পোষ মানাল মানুষ, তারপর ইতিহাসের ঊষালগ্নে আবিস্কার করল কৃষির পদ্ধতি।

কিন্তু এই সবকিছুকে ছাপিয়ে মানুষের শ্রেষ্ঠ প্রাপ্তির আসনটি অধিকার করে নিয়েছিল অন্য একটা জিনিস ভাষা। ধরেই নেওয়া যায়, পুরোপুরি জান্তব চিৎকার থেকে ধীরে ধীরে বিবর্তিত হয়েই গড়ে উঠেছিল কথ্য ভাষা। লিখিত ভাষা প্রথমে কথার প্রতিনিধির ভূমিকা পালন করত না, বরং ক্রমশ বেশি করে বৈশিষ্ট্যমণ্ডিত হয়ে ওঠা তথ্যজ্ঞাপক আগামী দিনের হাতে পৌঁছে দেওয়া সম্ভব হয়েছিল ভাষার সাহায্যেই এবং সেটাই ছিল তার সর্বোত্তম গুণ। একটা প্রজন্ম নিজের অভিজ্ঞতায় যা কিছু শিখত, তা তারা জানিয়ে যেতে পারত পরবর্তী প্রজন্মকে। ব্যক্তিগত অভিজ্ঞতার পথ বেয়ে সবকিছু শেখার বদলে বিভিন্ন নির্দেশ থেকেই অনেক কিছু শিখে নিতে পারত মানুষ। জ্ঞানের স্থায়ী ভাণ্ডার গড়ে তোলার ব্যাপারে কথ্য ভাষার থেকেও বড় ভূমিকা নিয়েছিল লিখিত ভাষা, স্মৃতির পরিপূরক হয়ে সামনে এসে দাঁড়িয়েছিল লিখিত নথি। অন্য যেকোনও বিষয়ের থেকে বেশি করে এই ব্যাপারটাই, বিভিন্ন মানুষ তাদের জীবনে যা কিছু জেনেছে তা সংরক্ষণ করার এই সুবিধাটাই, মানব-প্রগতিকে বাস্তবায়িত করেছে। একটা সময় মস্তিষ্কের ক্ষমতারও জৈব উন্নতি ঘটত, পাশাপাশি জিনগত (Genetic) ক্ষমতারও উন্নতি ঘটে চলত। কিন্তু সে পর্যায় শেষ হয়ে গেছে ৫ লক্ষ বছর আগে। তারপর থেকে মানুষের জন্মগত বুদ্ধিমত্তা খুব কমই বেড়েছে বা আদৌ বাড়েনি এবং তখন থেকে ঐতিহ্য ও শিক্ষা মারফত পাওয়া অর্জিত দক্ষতার ওপরেই নির্ভর করেছে মানবগতি। এর ভিত্তিস্থাপন হয়েছিল প্রাগৈতিহাসিক যুগেই, সম্ভবত কোনো সচেতন উদ্দেশ্য ছাড়াই, কিন্তু একবার শুরু হয়ে যাওয়ার পর এই প্রক্রিয়া মানুষের জ্ঞান ও দক্ষতার ক্রমাগত অগ্রগতিকে সম্ভব করে তুলেছে। লিখিত ইতিহাসের সমগ্র পর্যায়ে পৃথিবী যতটা এগিয়েছে, তার থেকে অনেক বেশি উন্নতি আমরা প্রত্যক্ষ করেছি বিগত পাঁচশো বছরে। আমাদের এই যুগের একটা প্রধান সমস্যা হলো-প্রযুক্তি যত দ্রুত পালটেছে, চিন্তা পদ্ধতি তত দ্রুত পালটায়নি। ফলে দক্ষতা বেড়েছে, কিন্তু হারিয়ে গেছে প্রজ্ঞা।

ধূসর অতীতের সেই সুদীর্ঘ পর্যায়ে পৃথিবীর বুকে মানুষের অস্তিত্ব রীতিমতো বিপন্নই ছিল। সেখান থেকে সে উঠে এসেছে প্রয়োজনীয় দক্ষতা নিয়ে, উঠে এসেছে অতীতের দীর্ঘ সংগ্রামের পথ বেয়ে গড়ে-ওঠা বিভিন্ন সহজাত প্রবৃত্তি আর অভ্যাস নিয়ে। তখনও তার সামনে ছিল অ-মানবীয় বিপদের বিরুদ্ধে মানুষ কি ব্যবস্থা নিত, তার বর্ণনা পাওয়া যাবে বাইবেলের সৃষ্টিতত্ত্ব-এ। বন্যা ঠেকানোর দুটি পদ্ধতি ছিল: প্রথম যুগের চীনারা বাঁধ দিয়েছিল ইয়েলো নদীর ধার বরাবর, আবার নোয়ার উপাখ্যান থেকে জানা যায়, পশ্চিম এশিয়ার বাসিন্দারা মনে করত পবিত্র জীবনযাপনই বন্যা প্রতিরোধের সেরা উপায়। আগ্নেয়গিরির অগ্ন্যুৎপাত সম্বন্ধেও একই ধারণা পোষণ করত তারা, সাহিত্যে যার প্রতিফলন দেখা যায় সোডোম আর গোমোরা অঞ্চল দুটির ধ্বংসের বিবরণের মধ্যে। চৈনিক আর পশ্চিম-এশিয়া-পরস্পরবিরোধী এই দুটি ধারণা আজও টিকে আছে, তবে সময়ের তালে তালে চৈনিক ধারণাটিই ক্রমশ জোরদার হয়ে উঠেছে। তবে সাম্প্রতিক ঘটনাস্রোত দেখিয়ে দিয়েছে যে টিকে-থাকার জন্য বাঁধ যেমন দরকার, তেমনি দরকার পবিত্র জীবনযাপনও (যদিও সেটা প্রচলিত অর্থে নয়)।

নিজের চারপাশের অমানবীয় বিপদের আবহ থেকে উঠে এসেছিল মানুষ। উঠে আসার সময় তার সঙ্গী হয়েছিল সেইসব সহজাত প্রবৃত্তি আর আবেগ যেগুলোর সাহায্যে নিজের ফেলে-আসা জীবনে টিকে থাকতে সক্ষম হয়েছিল সে। পেছনে ফেলে আসা সেই অনিশ্চিত জীবনে টিকে-থাকার জন্য তার দরকার ছিল প্রচণ্ড কঠোরতা আর তীব্র জেদ, দরকার ছিল নিয়ত সতর্কতা, অতন্দ্র হুঁশিয়ারি এবং যেকোনোও বিপদের মোকাবিলা করার মতো সাহস। পুরোনো সেই বিপদগুলো পার হয়ে আসার পর নিজের ওইসব অভ্যাস আর আবেগগুলো নিয়ে কি করার ছিল তার? ভেবেচিন্তে একটা সমাধান খুঁজে পেয়েছিল সে, তবে দুর্ভাগ্যবশত সেই সমাধানটা খুব সুখকর ছিল না। যে বৈরিতা আর যে সন্দেহকে এবার সে পরিচালিত করল অন্য মানুষদের বিরুদ্ধে। না, সবার বিরুদ্ধে নয়, কারণ যে-সব দক্ষতার সাহায্যে সে টিকে থাকতে পেরেছিল তার অনেকগুলোর জন্যই প্রয়োজন হতো সামাজিক সহযোগিতা। সেই সহযোগিতার বৃত্তের বাইরে থাকত যারা, তাদের বিরুদ্ধেই নিজের সন্দেহ আর বৈরিতা পরিচালিত করল মানুষ। এইভাবে গোষ্ঠীগত ঐক্য ও সংগঠিত যুদ্ধের সাহায্যে বহু শতাব্দী ধরে সামাজিক সহযোগিতার প্রয়োজন মিটিয়েছিল সে, যে সহযোগিতার সঙ্গে মিশে ছিল অতীতের সংগ্রামজ্ঞাত সহজাত হিংস্রতা আর সন্দেহপ্রবণতা। ইতিহাসের ঊষাকাল থেকে শুরু করে আমাদের আজকের এই যুগ পর্যন্ত সর্বদাই বুদ্ধিমত্তাসঞ্জাত দক্ষতা পরিবেশকে নিরন্তর পরিবর্তিত করেছে, বিপরীতে সহজাত প্রবৃত্তি ও আবেগ টিকে থেকেছে মূলত সেই আদি রূপেই যে রূপে একসময় সেগুলো গড়ে উঠেছিল বন্য ও আদিম পারিপার্শ্বের সঙ্গে মানিয়ে নেওয়ার জন্য।

অ-মানব জগতের, দিক থেকে মানুষের ভীতি ও সন্দেহ প্রতিদ্বন্দ্বী মানবগোষ্ঠীদের দিকে ঘুরে যাওয়ার ফলে সৃষ্টি হয়েছিল যুথবদ্ধতার এক নতুন যাত্রা। পিঁপড়ে বা মৌমাছিদের মতো অসামাজিক পন্থায় কিছু করারর কোনও তাড়না অনুভব করে না। নানান জায়গায় মানুষরা প্রায়শই তাদের রাজাদের হত্যা করেছে, কিন্তু মৌমাছিরা কখনোই তাদের রানীদের হত্যা করে না। বাইরের কোনো পিঁপড়ে ঘটনাচক্রে অন্য কোনো পিঁপড়েদের বাসায় ঢুকে পড়লে তাকে তৎক্ষণাৎ হত্যা করা হয় এবং তার জন্য কোনও শান্তিবাদী প্রতিবাদ ধ্বনিত হয় না। তাদের সমাজে ভিন্নমতাবলম্বী সংখ্যালঘু অংশ বলে কোনো বস্তু নেই, সামাজিক ঐক্যই প্রতিটি জীবের আচার-আচরণ নিয়ন্ত্রণ করে। কিন্তু মানুষের ক্ষেত্রে ব্যাপারটা ঠিক এ রকম নয়। পরিবারের থেকে বড় কোনো সামাজিক দলের কথা আদিম মানুষরা সম্ভবত জানত না। ধরে নেওয়াই যায় যে, অন্য মানুষের দ্বারা আক্রান্ত হওয়ার বিপদ থেকে বাঁচার জন্যই পরিবার বর্ধিত হয়ে পরিণত হয়েছিল গোষ্ঠীতে, যে গোষ্ঠীর প্রত্যেকের পূর্বপুরুষ এক ছিল অথবা এক ছিল বলে ধরে নেওয়া হতো। যুদ্ধবিগ্রহের ফলে সম্মিলন ঘটল বিভিন্ন গোষ্ঠীর, তার পর একে একে গড়ে উঠল জাতি, সাম্রাজ্য এবং বিভিন্ন সাম্রাজ্যের মৈত্রীবন্ধন। অত্যাবশ্যক সামাজিক ঐক্য অনেক সময় ভেঙে পড়ত এবং সেই ভাঙন পরাজয়কেই ডেকে আনত। ফলস্বরূপ, অংশ প্রাকৃতির নির্বাচনের সাহায্যে এবং অংশ স্বার্থচেতনার প্রভাবে, মানুষ ক্রমশই বড় বড় দলে ঐক্যবদ্ধ হয়ে পারস্পরিক সহযোগিতার ব্যাপারে সুদক্ষ হয়ে উঠতে লাগল এবং এমন এক যুথবদ্ধতায় অভ্যস্ত হয়ে উঠল যা তাদের পূর্বপুরুষদের মধ্যে কখনোই দেখা যায়নি।

আজ যে জগতে আমরা বাস করি, সে জগৎ গড়ে উঠেছে প্রায় ৬ হাজার বছরের সংগঠিত যুদ্ধবিগ্রহের সাহায্যে। যুদ্ধে পরাজিত জনগোষ্ঠীগুলো সাধারণত নিশ্চিহ্ন হয়ে যেতে অথবা তাদের জনসংখ্যা বিপুলভাবে হ্রাস পেত। যুদ্ধের সাফল্য নির্ভর করত বিভিন্ন বিষয়ের ওপর। তার মধ্যে সব থেকে গুরুত্বপূর্ণ ছিল বেশি লোকসংখ্যা, উন্নততর প্রায়োগিক দক্ষতা, উৎকৃষ্টতর সামাজিক ঐক্য এবং উদ্দীপনা। নিখাদ জীবতাত্ত্বিক দৃষ্টিকোণ থেকে বিচার করলে, যা কিছু কোনো নির্দিষ্ট অঞ্চলে বসবাসকারী মানুষদের সংখ্যা বাড়াতে সাহায্য করে, তাকে প্রগতি হিসেবেই গণ্য করা উচিত। এই সঙ্কীর্ণ দৃষ্টিকোণ থেকে দেখলে বহু যুদ্ধকেই সৌভাগ্যের দ্যোতক হিসেবে মেনে নিতে হবে। রোমানরা পশ্চিম ইউরোপের অধিকাংশ অঞ্চলের জনসংখ্যাকে বিপুলভাবে বাড়িয়ে তুলেছিল। কলম্বাস আর তাঁর উত্তরসূরিদের প্রভাবে পশ্চিম গোলার্ধে তাদের ওপর নির্ভরশীল মানুষের সংখ্যা প্রাক্‌-কলম্বাস ইন্ডিয়ানদের থেকে অনেক বেশি হয়ে গিয়েছিল।

চীন ও ভারতে বহুযুগব্যাপী যুদ্ধবিগ্রহের পর প্রতিষ্ঠিত কেন্দ্রীয় সরকারগুলোই তাদের জনসংখ্যার বিপুল বৃদ্ধিকে সম্ভব করে তুলেছিল। তবে জনসংখ্যাবৃদ্ধি যে সর্বদাই যুদ্ধের ফলে ঘটেছে, তা মোটেই নয়। মঙ্গোলরা পারস্যের অপূরণীয় ক্ষতি করে দিয়েছিল, ঠিক যেমনটা তুর্কিরা করেছিল খলিফা সাম্রাজ্যের। বর্তমানে মরুভূমিতে পরিণত হওয়া উত্তর আফ্রিকার কিছু কিছু অঞ্চলের ধ্বংসাবশেষের নানান লক্ষণ থেকে বোঝা যায়, রোমান সাম্রাজ্যের পতনের ফলেই বিপুল ক্ষয়ক্ষতির সম্মুখীন হতে হয়েছিল এইসব অঞ্চলকে। প্রথম বিশ্বযুদ্ধে যত মানুষ প্রাণ হারিয়েছিল, তার চেয়ে অনেক বেশি মানুষের মৃত্যু হয়েছিল তাইপিং বিদ্রোহের সময়। এই সবকটা ক্ষেত্রেই বিজয়ী হয়েছিল সভ্যতার মাপকাঠিতে পিছিয়ে থাকা পক্ষরাই। তবে বিপরীত নজিরগুলোর কথা মনে রেখেও বলা যায়-অতীতের যুদ্ধগুলো আমাদের এই গ্রহে মানুষের সংখ্যা কমানোর থেকে বাড়ানোর কাজেই বরং বেশি করে সাহায্য করেছে।

তবে জীবতাত্ত্বিক দৃষ্টিকোণ ছাড়া আর-একটি দৃষ্টিকোণও আছে। নিছক সংখ্যাগত দৃষ্টিকোণ থেকে বিচার করলে বলতেই হবে যে পিঁপড়েরা মানুষের থেকে বহু শতগুণ বেশি সফল। অস্ট্রেলিয়ার বিস্তীর্ণ অঞ্চলে আমি দেখেছি সেখানে কোনো মানুষের অস্তিত্ব নেই, অথচ অসংখ্য উইপোকা আছে। কিন্তু এ থেকে নিশ্চয়ই বলা চলে না যে, উইপোকারা আমাদের থেকে উন্নততর প্রাণী। বৃহৎ স্তন্যপায়ী প্রাণীদের মধ্যে সংখ্যায় সর্বাধিক হয়ে ওঠার জন্য যে সব বৈশিষ্ট্য মানুষকে সাহায্য করেছে, তার মধ্যে অন্যতম একটি হচ্ছে তার মূল্যবোধ। একান্তভাবেই মানুষের নিজস্ব বৈশিষ্ট্য এই মুল্যবোধকে সামগ্রিকভাবে সংস্কৃতিগত মূল্যবোধ হিসেবে অভিহিত করা যায়। এই মূল্যবোধের মধ্যে সামাজিক বৈশিষ্ট্যের তুলনায় ব্যক্তিগত বৈশিষ্ট্যই বেশি করে ফুটে ওঠে এবং এমন সব বিষয় এর আওতায় থাকে যেগুলো সামাজিক ঐক্য বা যুদ্ধজয়ের ক্ষমতা থেকে একেবারেই আলাদা।

বিভিন্ন পরস্পর প্রতিদ্বন্দ্বী এবং প্রায়শই পরস্পর-বৈরী জাতিতে মানবজাতির বিভাজন জাতিগত মূল্যবিচারের ওপর রীতিমতো কুপ্রভাব বিস্তার করেছে, কে শ্রদ্ধার যোগ্য আর কে নয় তার এক বিকৃত মাপকাঠি তৈরি হয়েছিল। ব্রিটেনে আমরা সব থেকে চমৎকার স্মৃতিস্তম্ভ বানিয়েছি নেলসন আর ওয়েলিংটনের স্মরণে, যাদের আমরা শ্রদ্ধা করি বিদেশিদের হত্যা করার ব্যাপারে তাঁদের অসাধারণ নৈপুণ্যের জন্য। আশ্চর্যের ব্যাপার হল, এই ধরনের চতুরতার জন্য ব্রিটেনের যে সব মানুষদের আমরা শ্রদ্ধা করি, বিদেশিরা কিন্তু তাঁদেরকে আদৌ শ্রদ্ধা করে না। ব্রিটেনের বাসিন্দা নন এমন কোন শিক্ষিত ব্যক্তিকে যদি প্রশ্ন করা হয় যে তাঁর মতে ব্রিটেনের মহত্তম ব্যক্তি কারা, তাহলে তিনি নেলসন আর ওয়েলিংটনের নাম না করে শেকসপিয়ার, নিউটন ও ডারউইনের নামই উল্লেখ করবেন। সাধারণভাবে মানবজাতির স্বার্থে বিদেশিদের হত্যা করাটা কখনও কখনও হয়তো প্রয়োজনীয় হয়ে উঠেছিল, কিন্তু সে-সব ক্ষেত্রেও যেখানে শুধু রাষ্ট্রের আভ্যন্তরীণ শান্তিশৃঙ্খলাটুকু বজায় রাখলেই কাজ চলে যেত, সেখানে তা সেটুকুতে আবদ্ধ না থেকে জাতীয় গৌরব এবং হিংস্রতার প্রদর্শনীতে পর্যবসিত হয়েছিল। নরহত্যায় নৈপুণ্যের জন্য মানবজাতি কোনো সম্মানের দাবিদার হতে পারে না। পৃথিবীর সম্ভাব্য শেষতম মানুষটি যখন পাতালের বিচারকের সম্মুখীন হবে (ইজিপ্সীয় মৃতের পুস্তক- এ যেমনটা দেখানো হয়েছে) এবং জানাবে যে তার প্রজাতির বিলুপ্ত হয়ে যাওয়াটা অত্যন্ত দুঃখজনক ব্যাপার, তখন সেই বিলুপ্তির কি কারণ দেখাবে সে? সে যদি বলতে পারত মানুষের জীবন সাধারণভাবে সুখময়ই ছিল, তাহলে নিশ্চয়ই ভালো হতো। কিন্তু কৃষির উদ্ভাবন, সামাজিক অসাম্য সৃষ্টি এবং সংগঠিত যুদ্ধবিগ্রহ শুরু হওয়ার পর থেকে শুরু করে আজ পর্যন্ত মানজাতির অধিকাংশই যে জীবন কাটিয়ে এসেছে সে জীবনের নিত্যসঙ্গী ছিল নিদারুণ কষ্ট, অত্যধিক পরিশ্রম এবং মাঝেমাঝেই মর্মান্তিক বিপর্যয়। ভবিষ্যতের চিত্রটি হয়তো ঠিক এ রকম থাকবে না, কারণ অতি সামান্য প্রজ্ঞাটুকুও কখন দেখা দেবে, কে বলতে পারে? আর যতদিন তা না আসে, ততদিন পর্যন্ত আমাদের শেষতম মানুষটি ওসাইরিসের সামনে মানবজাতির সুখশান্তির বৃত্তান্ত উপস্থাপিত করতে পারবে না।

মানবজাতির অস্তিত্ব বজায় রাখার স্বপক্ষে আমাকে যদি ওসাইরিসের সামনে উকিল হিসেবে দাঁড় করানো হতো, তাহলে আমি বলতাম : হে ন্যায়পরায়ণ এবং অপ্রতিরোধ্য বিচারক, আমার প্রজাতির অভিযুক্ত হওয়াই উচিত, বিশেষত আজকের দিনে তা আরও বেশি করে সত্য। কিন্তু আমরা সবাই দোষী নই। আমাদের পরিপার্শ্ব কয়েকজনকে বেশি শক্তিমান করে তুলেছে, অন্যরা ততটা শক্তিমান হতে পারেনি। মনে রাখবেন, সুপ্রাচীন অজ্ঞতার বদ্ধজলা এবং অস্তিত্বরক্ষার বহুযুগব্যাপী সংগ্রামের আবর্ত থেকে মাত্র কিছুদিন হলো উঠে এসেছি আমরা। আজ আমারেদ যেটুকু জ্ঞানের সঞ্চয়, তা আবিষ্কৃত হয়েছে বিগত বারো প্রজন্মের সময়কালে। প্রাকৃতিকে জয় করার নতুন শক্তিতে নেশাগ্রস্ত হয়ে আমাদের মধ্যে অনেকে অন্য মানুষদের ওপরে কর্তৃত্ব অর্জনের ভ্রান্তপথে পা বাড়িয়েছে। এ এক আলেয়ার আলো। এ আলো আমাদের ফিরিয়ে নিয়ে যেতে চাইছে সেই জলাভূমির দিকে, যেখান থেকে আংশিকভাবে মুক্তি পেয়েছিলাম আমরা। কিন্তু এই স্বেচ্ছাচারী মূর্খতা আমাদের সবটুকু শক্তিকে এখনও শেষ করে দিতে পারেনি। যে পৃথিবীতে আমরা বাস করি তার সম্বন্ধে, নীহারিকা ও পরমাণু সম্বন্ধে, বৃহত্তম ও ক্ষুদ্রতম সম্বন্ধে আমরা যা কিছু জেনেছি, তা আমাদের এই বর্তমান যুগের আগে ভাবাও সম্ভব ছিল না। উপযুক্ত প্রজ্ঞাবান ব্যক্তিদের হাতে না পড়লে জ্ঞান কোনো কাজে লাগে না-এ কথা হয়তো আপনি বলতে পারেন। কিন্তু বিশ্বাস করুন, সে রকম প্রজ্ঞাবান ব্যক্তিরাও আছেন, তবে তাঁরা আছেন বিক্ষিপ্তভাবে, ঘটনাচক্রকে নিয়ন্ত্রণ করার ক্ষমতা তাদের হাতে নেই। মনীষী ও ভবিষ্যদ্রষ্টারা বারবার বলেছেন নিজেদের মধ্যে বিবাদ-বিসম্বাদে জড়িয়ে পড়া মূর্খতারই নামান্তর। তাঁদের কথা অনুযায়ী চললে আবার আমরা নতুন করে সুখশান্তি গড়ে তুলতে পারি।

কোন কোন জিনিসকে এড়িয়ে চলা দরকার, সেটুকু দেখিয়েই ক্ষান্ত হননি মনীষীরা। প্রদীপ্ত সৌন্দর্য আর আশ্চর্য দ্যুতিময় এক পৃথিবী গড়ে তোলার শক্তিও যে মানুষের আছে, তাও দেখিয়েছেন তারা। কবি, সুরস্রষ্টা, চিত্রকরদের কথা ভাবুন। তাঁদের অন্তর্দৃষ্টি মহিমাময় ঔজ্বল্যে পৃথিবীর সামনে তুলে ধরেছে স্বপ্ন রাজ্যের ছবি। স্বপ্নের সেইসব দেশ আমাদের হতেই পারে। মানুষের সঙ্গে মানুষের সম্পর্কও হয়ে উঠতে পারে গীতিকাব্যের মতো সুন্দর। নারী-পুরুষের ভালোবাসায় কখনও কখনও এই ধরনের একটা সম্ভাবনার ছবি অনেকের কাছেই মূর্ত হয়ে ওঠে। কিন্তু কোনো সঙ্কীর্ণ সীমার মধ্যে এ সম্ভাবনাও আবদ্ধ থাকার কোনো কারণ নেই। কোরাল সিম্ফনির মতো এ সম্ভাবনাও ছড়িয়ে পড়তে পারে সারা বিশ্ব জুড়ে। এইসব বিষয় মানুষের সাধ্যের সীমার মধ্যে আছে, সময় পেলে ভবিষ্যতে এগুলোকে হয়তো বাস্তবায়িতও করা যাবে। হে প্রভু ওসাইরিস, এইসব কারণে আমরা আপনার কাছে আবেদন জানাচ্ছি আমাদের দণ্ডাদেশ মুলতবি রাখুন আপনি, আদিম মূর্খতা থেকে আলো আর ভালোবাসা আর সৌন্দর্য্যের এক পৃথিবীতে উত্তীর্ণ হওয়ার সুযোগ দিন আমাদের।

আমাদের এই প্রার্থনা হয়তো মঞ্জুর হবে। আর শুধুমাত্র এইসব সম্ভাবনা আছে বলেই আমাদের প্রজাতিকে টিকিয়ে রাখা যায়। একমাত্র মানুষ ছাড়া আর কোনো প্রাণীই তো এইসব সম্ভাবনা অধিকারী নয়।
পরমাণু বোমা

যে পারমাণবিক যুগে আজ বাস করছে মানবজাতি এবং যে যুগ কিছুদিনের মধ্যেই তাকে ধ্বংস করে দিতে পারে, সাধারণ মানুষের কাছে সে যুগের সুচনা হয়েছিল ১৯৪৫ সালের ৬ আগস্ট হিরোশিমায় একটি পরমাণু বোমা নিক্ষেপের মুহূর্ত থেকে। কিন্তু পরমাণু-বিজ্ঞানীরা এবং কিছু আমেরিকান কর্মকর্তা তার কিছুদিন আগে থেকেই জানতেন এ ধরনের একটা অস্ত্র বানানো সত্যিই সম্ভব। দ্বিতীয় বিশ্বযুদ্ধ শুরু হওয়ার ঠিক পর থেকেই এই বোমা বানানোর তোড়জোড় শুরু করে দিয়েছিল আমেরিকা, কানাডা আর ব্রিটেন। রাদারফোর্ড পরমাণুর গঠন আবিষ্কার করার পর থেকেই জানা ছিল পরমাণুর কেন্দ্রে বিস্ফোরক শক্তির অস্তিত্ব থাকতে পারে। পরমাণুর কেন্দ্রে থাকে একটি অতিক্ষুদ্র নিউক্লিয়াস আর তার চারপাশে থাকে কিছু ইলেকট্রন। হাইড্রোজেন পরমাণু হচ্ছে সবচেয়ে সরল আর সব থেকে হালকা এবং তাতে একটিমাত্র ইলেকট্রন থাকে। পরমাণু যত ভারি হয়, তার ইলেকট্রনের সংখ্যাও তত বাড়তে থাকে। পরমাণুর নিউক্লিয়াসে কি ঘটে চলে তার প্রথম আভাস পাওয়া গিয়েছিল তেজস্ক্রিয়তার আবিষ্কারের ফলে- নিউক্লিয়াস থেকে ছিটকে বেরিয়ে আসা কণাই যার উৎস হিসেবে কাজ করে। পরমাণুর নিউক্লিয়াসে যে বিপুল পরিমাণ শক্তি সঞ্চিত থাকে তা জানা ছিল, কিন্তু দ্বিতীয় বিশ্বযুদ্ধ শুরু হওয়ার ঠিক আগে পর্যন্ত জানা ছিল না সেই শক্তিকে কিভাবে ব্যাপক পরিমাণে মুক্ত করা যেতে পার। কয়েকটি বিশেষ অবস্থায় ভর যে শক্তিতে রূপান্তরিত হতে পারে, সেটা ছিল এক বৈপ্লবিক আবিষ্কার। এই আবিষ্কারের উৎস নিহিত ছিল আইনস্টাইনের সূত্রে, যে সূত্রে বলা হয়েছে উৎপন্ন শক্তির পরিমাণ হবে অপরিচিত ভরের সঙ্গে আলোর গতিবেগের বর্গের সমান। এর সরলতম দৃষ্টান্ত খুঁজে পাওয়া যায় হাইড্রোজেনের সঙ্গে হিলিয়ামের সম্পর্কের মধ্যে। হিলিয়ামের পরমাণুতে চারটি হাইড্রোজেন পরমাণু থাকে। এ থেকে মনে হতে পারে হাইড্রোজেনের পরমাণুর থেকে হিলিয়ামের পরমাণুর ভর চারগুণ বেশি। বাস্তবে কিন্তু ব্যাপারটা তা নয়। হিলিয়ামের পরমাণুর ভর ৪ হলে হাইড্রোজেনের পরমাণুর ভর ১ হবে না, হবে ১.০০৮। চারটি হাইড্রোজেন পরমাণু মিলে যখন একটি হিলিয়াম পরমাণু গঠন করে, তখন উদ্ধৃতটা শক্তি হিসেবে নির্গত হয়ে যায় এবং সেটা আর ভর হিসেবে কাজ করে না। কিন্তু সেই জন্যই সূর্য এত উত্তপ্ত, কারণ সূর্য হচ্ছে হিলিয়ামের একটা কারখানা। যখনই হালকা কিছু মৌল মিলে ভারি কোনো মৌল গঠন করে, তখন ঠিক এটাই ঘটে থাকে। প্রক্রিয়াটিকেই বলা হয় সংযোজন প্রক্রিয়া এবং হাইড্রোজেন বোমা বানানোর জন্য এই প্রক্রিয়াটিই কাজে লাগানো হয়।

তবে পরমাণু বোমার ক্ষেত্রে ভিন্ন একটি প্রক্রিয়া ব্যবহৃত হয়, যা নির্ভর করে তেজস্ক্রিয়তার ওপর। বিয়োজন নামে অভিহিত এই প্রক্রিয়াটিতে একটি ভারি পরমাণু ভেঙে দুটি হালকা পরমাণু তৈরি হয়। সাধারণ তেজস্ক্রিয় পদার্থের ক্ষেত্রে এই বিয়োজন একটা স্থির হারে ঘটে চলে এবং প্রকৃতিতে লভ্য তেজস্ক্রিয় পদার্থগুলোর ক্ষেত্রে এটা খুব ধীরে ধীরে ঘটে। কিন্তু ইউ-২৩৫ নামে চিহ্নিত ইউরেনিয়ামের একটা রূপ অবিমিশ্র অবস্থায় থাকার সময় তার মধ্যে একটা চেন রিঅ্যাকশন ঘটে যা আগুনের মতো ছড়িয়ে পড়ে, তবে তার ছড়িয়ে পড়ার গতিবেগ আগুনের থেকে অনেক বেশি দ্রুততর হয়। পরমাণু বোমা বানানোর জন্য এই পদার্থটিকেই ব্যবহার করা হয়েছিল। তার করতে গিয়ে কয়েকটি সমস্যার সমাধান করতে হয়েছিল। প্রথম সমস্যা ছিল সাধারণ ইউরেনিয়ামের থেকে ইউ-২৩৫ খুব অল্প পরিমাণেই থাকে। এই প্রক্রিয়াটি দ্রুততর হয়েছিল বিশ্বাসঘাতক ফুকস-এর মূল্যবান কাজের বদান্যতায়। আবার এই ফুকস-এর রিঅ্যাকশনের বিষয়টি আবিষ্কৃত হওয়ার পর থেকেই পরমাণু বিজ্ঞানীরা স্পষ্ট বুঝেছিলেন এ ধরনের একটা বোমা বানানো সম্ভব। গোপনীয়তায় যাবতীয় প্রচেষ্টটা সত্ত্বেও অনেকেই জেনে গিয়েছিল পরমাণু বোমা বানানোর কাজ এগিয়ে চলেছে।

নাৎসিদের পরাস্ত করার ক্ষেত্র প্রস্তুত করাই ছিল পরমাণু বিজ্ঞানীদের কাজের রাজনৈতিক প্রেক্ষাপট। সঙ্গত কারণেই ভাবা হয়েছিল–নাৎসিদের জয় পৃথিবীর বুকে ভয়ংকর বিপর্যয় ডেকে আনবে। সেইসঙ্গেই পশ্চিমী দেশগুলো মনে করত পরমাণু বোমা তৈরির দিকে জার্মান বিজ্ঞানীরা নিশ্চয়ই অনেকটা এগিয়ে গেছেন এবং পশ্চিমী দেশগুলোর থেকে আগে তারা পরমাণু বোমা বানিয়ে ফেলতে সক্ষম হলে জার্মানির জয় প্রায় অবধারিত। যুদ্ধ শেষ হওয়ার পর আমেরিকান ও ব্রিটিশ বিজ্ঞানীরা স্তম্ভিত বিস্ময়ে আবিষ্কার করলেন-পরমাণু বোমা তৈরির ব্যাপারে সাফল্যের ধারে কাছেও ছিল না জার্মানরা। আর, সকলেই জানেন, কোনো পরমাণু বোমা তৈরি হওয়ার আগেই বোমা নির্মাণের কাজটিকে অত্যন্ত প্রয়োজনীয় ও জরুরি বলে ভেবেছিলেন, তার জন্য তাদের দোষ দেওয়া যায় না। এমনকি আইনস্টাইন পর্যন্ত এই প্রচেষ্টাকে সমর্থন করেছিলেন। তবে জার্মানির সঙ্গে যুদ্ধ শেষ হওয়ার পর পরমাণু বোমা নির্মাণের কাজে সাহায্যকারী বিজ্ঞানীদের অধিকাংশই মনে করেছিলেন জাপানিদের বিরুদ্ধে এ অস্ত্র ব্যবহার করা উচিত নয়, কারণ এমনিতেই তারা তখন প্রায় পরাজয়ের মুখে পৌঁছে গেছে, তাছাড়া পৃথিবীর পক্ষে তারা হিটলারের মতো অতটা বিপদজ্জনকও নয়। তাদের মধ্যে অনেকেই আমেরিকান সরকারকে অনুরোধ করেছিলেন পরমাণু বোমাকে যুদ্ধাস্ত্র হিসেবে ব্যবহার করার বদলে প্রকাশ্য বিবৃতি দিয়ে কোনো মরুভূমিতে পরমাণু বোমা ফাটানো হোক এবং ভবিষ্যতে পারমাণবিক শক্তি নিয়ন্ত্রণের দায়িত্ব তুলে দেওয়া হোক একটি আন্তর্জাতিক কর্তৃপক্ষের হাতে। সাতজন বিশিষ্টতম পরমাণু-বিজ্ঞানী ফ্রান্স রিপোর্ট নামে পরিচিত একটি রিপোর্ট তৈরি করে ১৯৪৫ সালের জুন মাসে সেটি পেশ করেছিলেন সমর সচিবের কাছে। এটি ছিল এক প্রশংসনীয় ও দুরদৃষ্টিসম্পন্ন দলিল। আমাদের রাজনীতিবিদরা দলিলটি গ্রহণ করলে পরবর্তী যাবতীয় আতঙ্ক থেকেই মুক্তি পেতে পারতাম আমরা। ওই রিপোর্ট বলা হয়েছে, পরমাণুশক্তির বিকাশে যে সাফল্য আমরা অর্জন করেছি, তা অতীতের যাবতীয় উদ্ভাবনের থেকে অনেক অনেক বেশি বিপদে পরিপূর্ণ। ওই রিপোর্টে আরও বলা হয়েছে–কোনো গোপন ব্যাপারকেই খুব বেশিদিন গোপন রাখা সম্ভব নয়, এবং কয়েক বছরের মধ্যেই রাশিয়া পরমাণু বোমা বানাতে সক্ষম হবে। প্রকৃতপক্ষে, হিরোশিমার ঘটনার পর পরমাণু বোমা বানাতে ঠিক চার বছরের মতো সময় লেগেছিল রাশিয়ার। রিপোর্টটিতে অস্ত্র প্রতিযোগিতার বিপদ সম্পর্কে যা বলা হয়েছিল, পরবর্তী বছরগুলোতে তা আতঙ্কজনকভাবে সত্যে পরিণত হয়েছে। রিপোর্টে বলা হয়েছে, কোনো কার্যকরি আন্তর্জাতিক চুক্তি সম্পাদিত না হলে পারমাণবিক অস্ত্রের অস্তিত্বের প্রথম প্রদর্শনের পরেরদিন সকাল থেকেই বাস্তব হয়ে উঠবে পারমাণবিক অস্ত্র প্রতিযোগিতা। অতঃপর তিন চার বছরের মধ্যেই অন্য রাষ্ট্রগুলো আমাদের আজকের অবস্থায় পৌঁছে যাবে। আন্তর্জাতিক নিয়ন্ত্রণের পদ্ধতি সম্বন্ধে কিছু প্রস্তাব রাখার পর রিপোর্টটি শেষ করা হয়েছে এইভাবে, নির্বিচার ধ্বংসের এই নতুন উপায়টিকে যুক্তরাষ্ট্রই যদি মানবজাতির ওপর প্রথম প্রয়োগ করে, তাহলে তাকে হারাতে হবে সারা বিশ্বের জনসমর্থন, ত্বরান্বিত হবে অস্ত্র-প্রতিযোগিতা এবং ক্ষতিগ্রস্ত হবে ভবিষ্যতে এ ধরনের অস্ত্রের ওপর নিয়ন্ত্রণ রাখার ব্যাপারে আন্তর্জাতিক ঐকমত্যে পৌঁছানোর সম্ভাবনা। এটা কোনো বিচ্ছিন্ন অভিমত ছিল না। পরমাণু বোমা নির্মাণের পিছনে যাদের অবদান ছিল, তাদের সংখ্যাগুরু অংশ এই একই অভিমত পোষণ করতেন। সেই সময় আইনস্টাইনের পরেই পদার্থবিজ্ঞানীদের মধ্যে বিশিষ্টতম ছিলেন নিলস্ বর। তিনিও ঠিক এই মর্মেই আন্তরিক আবেদন জানিয়েছিলেন। চার্চিল আর রুজভেল্টের মৃত্যুর পর দেখা গিয়েছিল বর-এর আবেদনপত্রটি তাঁর ডেস্কেই পড়ে আছে এবং খামের মুখ তখনও খোলা হয়নি। বিজ্ঞানীরা অন্য কোনো জগতের মানুষ, বাস্তবের সঙ্গে তাদের কোনো সম্পর্ক নেই এবং নীতিনির্ধারণ জাতীয় কোনো ব্যাপারে বাস্তবসম্মত বিচার তাদের দ্বারা সম্ভব নয়-এই প্রচলিত ধারণা থেকে বিজ্ঞানীদের মতামতকে কোনো গুরুত্বই দেওয়া হয়নি। কিন্তু পরবর্তী ঘটনাবলি তাদের প্রতিটি কথাকেই সত্য বলে প্রমাণ করেছে আর দেখিয়ে দিয়েছে কি করা উচিত সে ব্যাপারে প্রকৃত অন্তর্দৃষ্টি সাধারণ মানুষ বা রাজনীতিবিদদের ছিল না, ছিল ওই বিজ্ঞানীদেরই।

হিরোশিমার ঘটনার পর ক্ষুব্ধ পরমাণু-বিজ্ঞানীরা দ্য বুলেটিন অব দ্য অ্যাটমিক সায়েন্টিস্টস নামে একটি মাসিক পত্রিকা বার করতে শুরু করেন। পরমাণু অস্ত্র এবং পারমাণবিক যুদ্ধ সম্পর্কে পত্রিকাটি এখনও পর্যন্ত একই দৃষ্টিভঙ্গি প্রচার করে চলেছে।

১৯৪৫ সালের ২৮ নভেম্বর হাউস অব লর্ডস-এ প্রদত্ত এক বক্তৃতায় আমি যা বলেছিলাম তার সঙ্গে ফ্রাঙ্ক রিপোর্টের বক্তব্যের মৌলিক কোনো প্রভেদ নেই, যদিও তখনও পর্যন্ত ফ্রাঙ্ক রিপোর্ট আমার হাতে আসেনি। বক্তৃতাটি শুধুমাত্র হাউস অব লর্ডসের কার্যবিরণীতেই মুদ্রিত হয়েছিল বলে পুরো বক্তৃতাটিই এখানে তুলে দিচ্ছি–

“মাননীয় সভাসদবৃন্দ, আপনাদের সামনে কিছু বলার জন্য গভীর সংশয়ের সঙ্গেই উঠে দাঁড়িয়েছি আমি, কারণ এর আগে মাত্র একবারই আমি এই সভায় বক্তৃতা দিয়েছি, তাছাড়া গতকালের এবং আজকের বিতর্ক শোনার পর বুঝতে পারছি অন্যান্য বক্তাদের রাজনৈতিক জ্ঞান আমার থেকে দশ গুণ বেশি আর অভিজ্ঞতা কুড়ি গুণ বেশি, ফলে তাঁদের সামনে দাঁড়িয়ে কিছু বলা আমার পক্ষে রীতিমতো ঔদ্ধত্যের সামিল।

তবে যে ব্যাপারে আমি আমার বক্তব্য সীমিত রাখতে চাই, অর্থাৎ পরমাণু বোমা এবং পলিসির ওপরে তার প্রভাব, তা এতই গুরুত্বপূর্ণ এবং আমার মনের ওপর তা এতই গুরুভার হয়ে চেপে বসেছে যে মানবজাতির ভবিষ্যতের ওপর পরমাণু বোমা কি প্রতিক্রিয়া ঘটাতে পারে সে সম্পর্কে কিছু বলতে বাধ্য হচ্ছি আমি।

সকলের জানা কয়েকটি বিষয় দিয়েই শুরু করা যাক। প্রথমে কথা হলো, পরমাণু বোমা আজও তার শৈশবাবস্থায় আছে, কিন্তু কিছুদিনের মধ্যেই সে আরও অনেক বেশি ধ্বংসাত্মক হয়ে উঠবে এবং বোমা তৈরির খরচও অনেক কমে যাবে। এই দুটি বিষয় যে একান্তই নিশ্চিত, তাতে কোনো সন্দেহ নেই। অধ্যাপক ওলিফ্যান্ট আর একটি বিষয় উত্থাপন করেছিলেন। বিষয়টি হলো : কোনো অঞ্চলে তেজস্ক্রিয় পদার্থের ছড়িয়ে দিয়ে খুব-একটা অসুবিধে হবে না এবং নেই তেজস্ক্রিয় পদার্থের প্রভাবে বিশাল একটা অঞ্চল সম্পূর্ণ নিষ্প্রাণ হয়ে যাবে শুধু মানুষই নয়, মারা যাবে প্রতিটি কীটপতঙ্গ, প্রতিটি সজীব বস্তু। আরও কিছুদিন পর ঘটতে পারে আর-একটি ঘটনা। মহামান্য সভাসদরা জানেন, তত্ত্বগতভাবে পারমাণবিক শক্তিকে মুক্ত করার দুটি পদ্ধতি আছে। প্রথম পদ্ধতিটি বর্তমানে বাস্তবায়িত হয়েছে একটি ভারি নিউক্লিয়াসকে ভেঙে মাঝারি ওজনের কিছু নিউক্লিয়াসে পরিণত করা। দ্বিতীয় পদ্ধতিটি এখনও পর্যন্ত বাস্তবায়িত হয়নি, কিন্তু আমার ধারণা কিছুদিনের মধ্যে সেটিও বাস্তবায়িত হবে। এই পদ্ধতিটি হল কিছু হাইড্রোজেন পরমাণুর সংশ্লেষণ ঘটিয়ে ভারি পরমাণু তৈরি করা-হিলিয়াম পরমাণু কিংবা প্রাথমিক অবস্থায় নাইট্রোজেন পরমাণু। সেই সংশ্লেষণ যদি ঘটানো যায় তাহলে তা থেকে যে শক্তি মুক্ত হবে তার পরিমাণ ইউরেনিয়াম পরমাণুর বিভাজনের ফলে মুক্ত শক্তির থেকে বহুগুণ বেশি হবে। এই প্রক্রিয়াটি আমরা এখনও পর্যন্ত প্রত্যক্ষ করিনি, তবে বিজ্ঞানীরা বলেন যে সূর্যের মধ্যে এবং অন্যান্য নক্ষত্রদের অভ্যন্তরে এই প্রক্রিয়াটি ঘটে থাকে। প্রকৃতিতে এই প্রক্রিয়াটি একমাত্র সূর্যের অভ্যন্তরস্থ উত্তাপের সমতুল উত্তাপেই ঘটে। বর্তমানের পরমাণু বোমা বিস্ফোরিত হওয়ার সময় যে উত্তাপ সৃষ্টি হয় তা প্রায় সূর্যের অভ্যন্তরস্থ উত্তাপের কাছাকাছি বলেই অনুমান করা হচ্ছে। সুতরাং বর্তমান পরমাণু বোমার নির্মাণকৌশলের সমতুল কোনো প্রক্রিয়ার সাহায্যে এই আরও ভয়াবহ বিস্ফোরণ ঘটানোও অসম্ভব কিছু নয়- নাইট্রোজেনের ভারি মৌলগুলোর সংযোজন ঘটাতে পারলেই তা করা সম্ভব।

আমাদের এই বিজ্ঞাননির্ভর সভ্যতার অগ্রগতি যদি অব্যাহত থাকে এবং সে যদি নিজেই নিজেকে ধ্বংস করে না ফেলে, তাহলে এ সব ঘটনা ঘটবেই, ঘটতে বাধ্য। এইসব বিষয়কে নিছক আগামী কয়েক বছরের দৃষ্টিকোণ থেকে আমরা দেখতে চাই না, দেখতে চাই মানবজাতির ভবিষ্যতের দৃষ্টিকোণ থেকে। প্রশ্নটা নেহাতই সাদামাটা : কোনো বিজ্ঞাননির্ভর সমাজের পক্ষে নিজেকে টিকিয়ে রাখা কি সম্ভব, নাকি এ ধরনের সমাজ নিজেই নিজেকে ধ্বংস করে ফেলতে বাধ্য? প্রশ্নটা সাদামাটা হলেও অত্যন্ত গুরুত্বপূর্ণ। পারমাণবিক শক্তিকে কাজে লাগানোর মধ্যে যে অমঙ্গলের আশঙ্কা রয়ে গেছে, তার গুরুত্বকে কিছুতেই খাটো করে দেখা যায় না। রাস্তা দিয়ে হাঁটার সময় আমার চোখে পড়ে সেন্ট পলস্ ক্যাথিড্রাল, ব্রিটিশ মিউজিয়াম, পার্লামেন্ট হাউস এবং আমাদের সভ্যতার আরও নানান স্মারক। আর তার পাশাপাশিই মনশ্চক্ষে দেখি এক দুঃস্বপ্নের দৃশ্য অট্টালিকাগুলো ইট-কাঠ-পাথরের স্তূপ হয়ে পড়ে আছে, চারপাশে মানুষের মৃতদেহ! যুদ্ধকে নিশ্চিহ্ন করার কোনো সর্বসম্মত পথের সন্ধান যদি এই পৃথিবী খুঁজে না পায়, তাহলে এ ঘটনা শুধু আমাদের দেশে বা আমাদের শহরগুলোতেই নয়, সমগ্র সভ্য জগতের সামনেই এক বাস্তব সম্ভাবনা হিসেবে হাজির হবে। যুদ্ধকে শুধু কমিয়ে আনলেই চলবে না, বড় মাপের এবং গুরুতর যুদ্ধ যাতে একেবারেই না ঘটে তারও ব্যবস্থা করতে হবে, অন্যথায় এ-দুঃস্বপ্ন বাস্তব হয়ে উঠবেই।

যুদ্ধকে পুরোপুরি নিশ্চিহ্ন করার কাজটা অবশ্য খুবই দুরূহ। এ সমস্যা সমাধানের জন্য যারা চেষ্টা করে চলেছেন, তাঁদের দোষত্রুটি খুঁজে বের করার কোনো ইচ্ছে আমার নেই। তারা যেটুকু করছেন, তার থেকে ভালো কিছু করা আমার সাধ্যাতীত। আমি শুধু অনুভব করি এ সমস্যার সমাধান মানুষকে খুঁজে বার করতেই হবে, অন্যথায় সে নিশ্চিহ্ন হয়ে যাবে এবং আমাদের বাদ দিয়ে এই গ্রহের জীবন হয়তো অনেক বেশি আনন্দময় হয়ে উঠবে-যদিও সে দৃষ্টিভঙ্গির শরিক আমরা হতে পারি না। এ সমস্যা সমাধানের পথ খুঁজে বার করতে হবে আমাদেরই। সকলেই জানেন, এ ব্যাপারে রাশিয়ার সঙ্গে সহযোগিতার পথ খুঁজে বার করাটাই আশু সমস্যা। আমাদের প্রধানমন্ত্রী ওয়াশিংটনে গিয়ে এ ব্যাপারে যেটুকু করে উঠতে পেরেছিলেন, সেই মুহূর্তে তার থেকে বেশি কিছু করা সম্ভব ছিল বলে আমার মনে হয় না। সে সময় তার থেকে ভাল কিছু করা তাঁর পক্ষে অসম্ভবই ছিল। পরমাণু বোমা নির্মাণের সমগ্র প্রক্রিয়াটি এখনই রাশিয়াকে নিঃশর্তে জানিয়ে দেওয়ার পক্ষে যারা সওয়াল করছেন, আমি তাদের পক্ষভুক্ত নই। আমি মনে করি রাশিয়াকে বোমার নির্মাণকৌশল জানানোর পাশাপাশি কিছু শর্তও অবশ্যই আরোপ করা উচিত, তবে সেই শর্তগুলোকে অবশ্যই শুধুমাত্র আন্তর্জাতিক সহযোগিতার পথ প্রশস্ত করার সঙ্গে সম্পর্কিত হতে হবে, কোনো ধরনের জাতীয় উদ্দেশ্য তার মধ্যে থাকা চলবে না। আমরা কিংবা আমেরিকা কেউই নিজেদের জন্য কোনো সুবিধা দাবি করব না, কিন্তু পরমাণু বোমার নির্মাণকৌশল যদি আমরা রাশিয়ানদের জানাই, তাহলে তা জানাতে পারি। একমাত্র সহযোগিতা করার ব্যাপারে তাদের আন্তরিক আগ্রহের ভিত্তিতেই।

সেই ভিত্তিতে রাশিয়ানদের পরমাণু বোমার নির্মাণকৌশল যত দ্রুত সম্ভব জানিয়ে দেওয়াই ভালো বলে মনে করি আমি। এই মনে করার আংশিক কারণ হলো–বোমার নির্মাণকৌশল খুব বেশিদিন তাদের অজ্ঞাত থাকবে না। বর্তমানে যুক্তরাষ্ট্রে যে ধরনের বোমা তৈরি হচ্ছে, কয়েক বছরের মধ্যে সর্বাংশে তার তুল্য বোমা রাশিয়ানরা তৈরি করে ফেলবেই। ফলে বিষয়টা নিয়ে দর কষাকষির জন্য খুব অল্প সময়েই হাতে পাব আমরা অবশ্য ব্যাপারটাকে দর-কষাকষি বলা যায় কি না, তাতে সন্দেহ আছে। মহামান্য সভাসদরা অবগত আছেন যে এ কাজের সঙ্গে যে সব বিজ্ঞানীরা যুক্ত ছিলেন, তাঁরা প্রত্যেকেই চান পরমাণু বোমার নির্মাণকৌশল এখনই রাশিয়াকে জানিয়ে দেওয়া হোক। আগেই যে কারণের কথা উল্লেখ করেছি সেই কারণে আমি তাঁদের সঙ্গে সম্পূর্ণ একমত নই, তবে আমার ধারণা রাশিয়ার সঙ্গে আমাদের আরও আন্তরিক ও সর্বাঙ্গীন সহযোগিতার পথ প্রশস্ত করার জন্য এই ব্যাপারটা কাজে লাগানো যেতে পারে। বিদেশ-সচিব তার বক্তৃতায় যা বলেছেন, তা আমি সর্বান্তঃকরণে সমর্থন করি। শুধু ইচ্ছা প্রকাশ করলেই রাশিয়ার সহযোগিতা পাওয়া যাবে বলে আমার মনে হয় না। যে সব বিষয়কে আমরা অত্যন্ত গুরুত্বপূর্ণ বলে মনে করব, সেইসব বিষয়ে দৃঢ়সঙ্কল্প হতেই হবে। তাদের দুয়ারে গিয়ে সহযোগিতার জন্যে কাকুতি-মিনতি করলে কোনো লাভ হবে না, বরং বলিষ্ঠভাবে তা চাইলেই প্রকৃত সহযোগিতা পাওয়া যেতে পারে। এ ব্যাপারে বিদেশ সচিব যা বলেছেন, তার সঙ্গে আমি সম্পূর্ণ একমত।

আশা করা যায়, এবং এটা কোনো আকাশকুসুম আশা নয়, যে রাশিয়ার সরকার উপলদ্ধি করবেন এ ধরনের যুদ্ধাস্ত্র ব্যবহারের অর্থ হবে তাদের নিজেদের এবং সেইসঙ্গে অন্য সকলের ধ্বংস ডেকে আনা। তারা নিশ্চয়ই বুঝবেন যে এটা সারা পৃথিবীর সব মানুষের স্বার্থের সঙ্গে জড়িত, যে সব স্বার্থ পৃথিবীকে ভিন্ন ভিন্ন দেশে ভাগ করে রেখেছে তার সঙ্গে এ স্বার্থের অনেক তফাৎ। বিষয়টা তাঁদের কাছে যথাযথভাবে উপস্থাপিত করতে পারলে বিপদটা তারা অনুভব করবেন বলেই মনে করি আমি। বিপদটা অনুভব করা মোটেই শক্ত নয়। এ বিপদ উপলব্ধি করার মতো যথেষ্ট বুদ্ধিমত্তাও তাদের আছে–তবে অবশ্যই বিষয়টাকে রাজনীতি আর প্রতিযোগিতা থেকে দূরে রাখতে হবে। প্রত্যেকেই বলেছেন, সন্দেহের একটা মনোভাব সর্বত্রই বিরাজ করছে। এই সন্দেহের মনোভাব অপসারিত করা যায় একমাত্র আন্তরিক অকপটতার সাহায্যেই। আন্তরিক অকপটতা দিয়েই বলতে হবে, এই এই বিষয়গুলোকে সব থেকে গুরুত্বপূর্ণ বলে মনে করছি আমরা। আপনারা যে বিষয়গুলোকে সবথেকে গুরুত্বপূর্ণ বলে মনে করছেন, সেগুলোর কথা বলুন। যদি দেখা যায় কোনো বিষয়কে আমরা উভয় পক্ষই সমান গুরুত্বপূর্ণ বলে মনে করছি, তাহলে আসুন, পরস্পরকে ধ্বংস করার চেষ্টায় মেতে উঠলে কারোরই তো কোনো লাভ হবে না। এই ব্যাপারটা রাশিয়ানদের কাছে আন্তরিকভাবে এবং অরাজনৈতিকভাবে তুলে ধরতে পারলে তারা অবশ্যই এর গুরুত্ব উপলব্ধি করবেন–অন্তত আমার তা-ই ধারণা।

এ ব্যাপারে বিজ্ঞানীদেরও কিছুটা কাজে লাগানো যেতে পারে। তারা নিজেরাও চরম অস্বস্তির মধ্যে আছেন, নিজেদের কৃতকর্মের জন্য অনুশোচনায় দগ্ধ হচ্ছেন। তাঁরা জানেন কাজটা না করে তাদের উপায় ছিল না, কিন্তু ব্যাপারটা তারা মেনে নিতে পারেননি। মানবজাতির অস্তিত্বের সামনে যে বিপর্যয় ঘনিয়ে এসেছে, তাকে কিছুটা লাঘব করার মতো কোনো কাজের ভার তাদের ওপর অর্পিত হলে তারা সানন্দে তা পালন করবেন। আমাদের মধ্যে যারা ব্যাপারটার সঙ্গে বেশি করে জড়িত, তাদের থেকে বিজ্ঞানীরা রাশিয়ানদের বোঝাতে অনেক বেশি সক্ষম হবে বলেই মনে করি আমি। তারা রাশিয়ান বিজ্ঞানীদের সঙ্গে আলোচনা করে সত্যিকারের সহযোগিতার দিকে এগোনোর পথ প্রশস্ত করতে পারেন। আমাদের হাতে এখনও কিছুটা সময় আছে। এই মুহূর্তে পৃথিবী কিছুটা রণক্লান্ত। আগামী দশ বছরের মধ্যে নতুন কোনো বিশ্বযুদ্ধ বাধবে না বলে ধরে নেওয়াই যায়। অতএব আমাদের হাতে এখনও কিছুটা সময় আছে এবং এই সময়টুকুর মধ্যে সত্যিকারের পারস্পরিক বোঝাঁপড়া গড়ে তোলার চেষ্টা করতে পারি আমরা।

একটা সমস্যাকে আমরা প্রায়শই ঠিকমতো উপলব্ধি করার চেষ্টা করি না। সমস্যাটা হল রাশিয়ানরা মনে করে, এবং সম্ভবত সঠিকভাবেই মনে করে যে, স্বার্থ সংক্রান্ত কোনো সংঘাত দেখা দিলে একদিকে থাকবে রাশিয়ানরা, অন্যদিকে বাকি সবাই। বৃহৎ তিন বনাম বৃহৎ পাঁচের ঘটনার সময়েই এই ব্যাপারটা উপলব্ধি করেছিল তারা একদিকে ছিল রাশিয়া, অন্যদিকে দুটি বা চারটি দেশ। কেউ নিজেকে এইভাবে একা মনে করলে তাদের সঙ্গে আলোচনার সময় কিছুটা নমনীয় হওয়াই বাঞ্ছনীয় এবং এমনটা ধরে নেওয়া উচিত নয় যে সংখ্যাগুরুর কাছে নতি স্বীকার করবে তারা। যারা মনে করছে রণক্ষেত্রে তারা একা, তাদের কাছ থেকে এমন আচরণ প্রত্যাশা করা নিতান্তই অসঙ্গত। স্থায়ী আন্তর্জাতিক সহযোগিতা গড়ে তোলার জন্য আগামী বছরগুলোতে অনেকটাই নমনীয় হয়ে, অন্যের মানসিকতা বুঝে, কাজ করতে হবে আমাদের।

পরমাণু বোমাকে রাষ্ট্রসংঘের জিম্মায় তুলে দেওয়ার যে প্রস্তাব এসেছে, তার মধ্যে কোনো বিকল্পের ইঙ্গিত আমার চোখে পড়ছে না। এ প্রস্তাবের মধ্যে আশাব্যঞ্জক তেমন কিছু নেই, কারণ এই মুহূর্তে রাষ্ট্রসংঘ কোনো বৃহৎ শক্তির বিরুদ্ধে যুদ্ধ পরিচালনা করার মতো শক্তিশালী সামরিক সংস্থা নয়, আর শেষ পর্যন্ত পরমাণু বোমা যার হাতে থাকবে তাকে বৃহৎ শক্তির বিরুদ্ধে যুদ্ধ করার মতো শক্তিশালী হতেই হবে। সেই ধরনের কোনো আন্তর্জাতিক সংস্থা গড়ে না ওঠা পর্যন্ত কাঙ্ক্ষিত নিরাপত্তা পাওয়ার আশা করা অর্থহীন। পরমাণু বোমা প্রস্তুত করা বা ব্যবহার করার ওপর কাগজে কলমে নিষেধাজ্ঞা জারি করে কোনো লাভ হবে বলে আমার মনে হয় না, কারণ এ নিষেধাজ্ঞা কারুর ওপর জোর করে চাপিয়ে দেওয়া যাবে না। তাছাড়া কেউ যদি সত্যিই যুদ্ধের কথা ভাবে, তাহলে তার পক্ষে এ নিষেধাজ্ঞা লঙ্ঘন করার শাস্তির থেকে এ নিষেধাজ্ঞা পালন করার শাস্তিটাই বড় হয়ে উঠবে। তাই এইসব কাগুঁজে বন্দোবস্তের আদৌ কোনো কার্যকারিতা আছে বলে আমার মনে হয় না।

প্রথমে যা দরকার তা হলো, পরমাণু বোমার ওপর আন্তর্জাতিক নিয়ন্ত্রণ চালু করার আকাঙ্ক্ষা সৃষ্টি করা। আকাক্ষাটা সৃষ্টি হলে তাকে বাস্তবায়িত করার পরিকাঠামো গড়ে তোলাও অনেক সহজ হয়ে যাবে। এই পরিকাঠামো একবার গড়ে উঠলে, যথেষ্ট শক্তিশালী এবং পারমাণবিক শক্তির ব্যবহারের একমাত্র জিম্মাদার একটা আন্তর্জাতিক সংস্থা একবার রূপায়িত হলে তা আপনা থেকেই একটা স্থায়ী ব্যবস্থায় পরিণত হবে। এই ধরনের ব্যবস্থা প্রকৃত অর্থেই প্রতিহত করতে পারবে বিশ্বযুদ্ধকে। এই ব্যবস্থা থেকেই গড়ে উঠবে রাজনৈতিক কাজকর্মের সুনির্দিষ্ট অভ্যাস এবং পৃথিবী থেকে যুদ্ধের সম্ভাবনা সত্যি সত্যিই বিদায় নেবে বলে আশা করতে পারব আমরা। এটা অবশ্য অনেক বড় কথা হয়ে গেল, কিন্তু ঠিক এই সত্যটারই মুখোমুখি এসে দাঁড়িয়েছি আমরা : হয় যুদ্ধ শেষ হবে, নয়তো সমগ্র মানবজাতি শেষ হবে। পড়ে থাকবে অবশিষ্ট কয়েকজন, প্রত্যন্ত প্রদেশের গুটিকয়েক মানুষ, যারা ধ্বংসের এইসব উপকরণ বানানোর পক্ষে নিতান্তই অবৈজ্ঞানিক। আর একমাত্র তারাই এ-ধরনের উপকরণ বানানোর পক্ষে নিতান্তই অবৈজ্ঞানিক হতে পারে, যারা সভ্যতার যাবতীয় ঐতিহ্যই হারিয়ে ফেলেছে। এই হারিয়ে ফেলাটা হবে এক গুরুতর বিপর্যয় এবং পৃথিবীর প্রতিটি সুসভ্য দেশের তা উপলদ্ধি করা দরকার। বেশি দেরি হয়ে যাওয়ার আগে তাদেরকে একটা উপলব্ধি করানো একেবারে অসম্ভব কিছু নয়, অন্তত আপমি নিজে মনেপ্রাণে তেমনটাই আশা করি।”

সেই সময়, যখন কারুরই মতামত খুব-একটা দৃঢ়মূল হয়ে ওঠেনি, হাউস অব লর্ডস আমার অভিমত অনুমোদন করেছিলেন এবং আমার ধারণা সেই অনুমোদনে সব পক্ষেরই সমান সম্মতি ছিল। দুর্ভাগ্যবশত, পরবর্তী ঘটনাবলির ফলে এই ঐকমত্য ভেঙে যায়। কিন্তু আমার দিক থেকে বলতে পারি সেদিন যা বলেছিলাম, তা প্রত্যাহার করার কোনো কারণ আজও আমি দেখতি পাচ্ছি না।

পাইকারি গণহত্যার নয়া উপকরণটিকে সর্বসমক্ষে প্রদর্শন করে আমেরিকার সরকার যে বেশ তৃপ্তি অনুভব করছে, তা অস্বীকার করার উপায় নেই। তবে জাপানের আত্মসমর্পণের পর পরমাণু বিজ্ঞানীদের কিছু বক্তব্যকে কার্যকর করার চেষ্টাও তারা করেছিল। ১৯৪৬ সালে তারা উপস্থাপিত করেছিল বারু পরিকল্পনা। এই পরিকল্পনার অনেক ভালো দিক ছিল এবং তখনও পর্যন্ত পরমাণু বোমার ওপর আমেরিকার একচেটিয়া অধিকারের কথা মনে রাখলে বলতে হয়-যথেষ্ট উদারও ছিল। বারুচ্ পরিকল্পনায় একটি আন্তর্জাতিক পারমাণবিক উন্নয়ন সংস্থা নির্মাণের প্রস্তাব দেওয়া হয়েছিল, যে সংস্থার হাতে খনি থেকে ইউরেনিয়াম ও থোরিয়াম সংগ্রহের, আকরিক পরিশোধনের, যাবতীয় উপাদানের মালিকানার এবং পারমাণবিক শক্তিকে কাজে লাগানোর জন্য প্রয়োজনীয় প্ল্যান্ট নির্মাণ ও পরিচালনার একচ্ছত্র অধিকার থাকবে। পরিকল্পনায় বলা হয়েছিল, এই সংস্থা গঠনের ভার থাকবে রাষ্ট্রসংঘই তুলে দেবে এই সংস্থার হাতে। দুর্ভাগ্যবশত, বারু প্রস্তাবের কয়েকটি ব্যাপার রাশিয়ার কাছে গ্রহণযোগ্য হয়নি এবং সেটাই প্রত্যাশিত ছিল। তখনকার রাশিয়া ছিল স্তালিনের রাশিয়া, জার্মানদের পরাজিত করার গর্বে উচ্ছ্বসিত, পশ্চিমী দেশগুলোর সম্বন্ধে সন্দিহান (সে সন্দেহ পুরোপুরি অমূলকও নয়) এবং রাষ্ট্রসংঘের মধ্যে প্রায় যেকোনো ব্যাপারেই ভোটাভুটিতে পরাজিত হওয়ার ব্যাপারে পূর্ণমাত্রায় ওয়াকিবহাল। পারমাণবিক যুদ্ধের বিপদ এড়ানোর জন্য একটি আন্তর্জাতিক সংস্থা গড়ে তোলা একান্তই প্রয়োজনীয়, কিন্তু রাশিয়া বরাবরই এই প্রস্তাবের বিরোধিতা করে এসেছে। বিরোধিতার কারণ হলো-এ ধরনের একটা সংস্থা সেইসব অর্থনৈতিক ও রাজনৈতিক ব্যবস্থাকে সুদৃঢ় এবং চিরস্থায়ী করে তুলবে, কমিউনিস্ট বিশ্বাস অনুযায়ী যে ব্যবস্থাগুলো হচ্ছে ক্ষতিকর ব্যবস্থা। কোনো ধরনের আন্তর্জাতিক সংস্থাকে রাশিয়ার কাছে গ্রহণযোগ্য করে তুলতে হলে সেই সংস্থাকে এমন এক সংস্থা হতে হবে যেখানে অ-কমিউনিস্ট শক্তিগুলোর সুনিশ্চিত প্রাধান্য থাকবে না। বারুচ পরিকল্পনায় এ দিকটার নজর দেওয়া হয়নি। রাশিয়ার আপত্তি দূর করার জন্য এই পরিকল্পনায় সংশোধন হয়তো করা যেত, কিন্তু এ ব্যাপারে আলোচনা করতে অথবা এই ধরনের কোনো সম্ভাবনার কথা খতিয়ে দেখতে সরাসরি অস্বীকার করে সোভিয়েত সরকার। ফলস্বরূপ রাশিয়ার সঙ্গে পশ্চিমী দেশগুলোর সম্পর্কের দ্রুত অবনতি ঘটে এবং কিছুদিনের মধ্যেই আমেরিকা বলতে শুরু করে–এ ধরনের কোনো প্রস্তাব আর কখনও উত্থাপন করা হবে না।

সমর বিভাগের লোকজন ও রাজনীতিবিদদের কাছে বিজ্ঞানীরা যা বলেছিলেন, তাতে কর্ণপাত না করে সমরবিভাগের লোকেরা, রাজনীতিবিদরা আর আমেরিকার বাসিন্দারা ধরেই নেয় যে আমেরিকার জানা গোপন তথ্য রাশিয়ার কাছ থেকে দীর্ঘদিন আড়াল করে রাখা সম্ভব এবং শুধুমাত্র যুক্তরাষ্ট্রের হাতে পারমাণবিক অস্ত্র থাকলে পশ্চিমের নিরাপত্তা সুনিশ্চিত হবে। ১৯৪৯ সালের আগস্ট মাসে যখন জানা গেল রাশিয়ার হাতেও পারমাণবিক অস্ত্র আছে, তখন ধরে নেওয়া হলো গুপ্তচর আর বিশ্বাসঘাতকরাই রাশিয়ার কাছে তথ্য ফাঁস করেছে। প্রকৃতপক্ষে গুপ্তচর আর বিশ্বাসঘাতকরা এ ব্যাপারে সম্ভবত খুব অল্প সাহায্যই করতে পেরেছিল। রাশিয়ানদের দক্ষতা নয়, বরং বিশ্বাসঘাতকরাই আমেরিকাকে তার একচ্ছত্র অধিকার থেকে বঞ্চিত করেছে- এই ধারণাটা এক সার্বিক সন্দেহের পরিবেশ সৃষ্টি করল এবং তখনই ম্যাকার্থি আর তার চিন্তাধারার অনুগামীরা সামনে এসে দাঁড়ালেন। আমেরিকা, রাশিয়া, ব্রিটেন বা ফ্রান্স কোনো দেশেরই দেশনেতা বা সাধারণ মানুষের মতামতের মধ্যে সেই সুদূরপ্রসারী প্রজ্ঞা প্রতিফলিত হয়নি, যে প্রজ্ঞা অনুপ্রাণিত করেছিল শ্রেষ্ঠ বিজ্ঞানীদের। দেশপ্রেমের সমার্থক হয়ে উঠেছে ঘৃণা এবং যুদ্ধের প্রস্তুতিকেই শান্তির একমাত্র রক্ষাকবচ হিসেবে ভাবা হয়েছে। ভ্রান্তপথে পরিচালিত হয়েছে পৃথিবী এবং পরবর্তী বছরগুলোতে বিপর্যয়ের দিকেই পায়ে পায়ে এগিয়ে গেছে সে।

হাইড্রোজেন বোমা

পরমাণু বোমা যখন পৃথিবীর কাছে নতুন জিনিস ছিল, তখন তার ভয়াবহতা দেখে আতঙ্কে কেঁপে উঠেছিলাম আমরা। পারমাণবিক শক্তির ওপর আন্তর্জাতিক নিয়ন্ত্রণ চালু করারও প্রস্তাব এসেছিল। কিন্তু কিছুদিনের মধ্যেই ব্যাপারটা সবার গা-সওয়া হওয়া গেল। মানুষ বুঝে ফেলল, পরমাণু বোমা যে ক্ষতিটুকু করতে পারে তা পারস্পরিক হিংস্রতাকে চরমে নিয়ে যাওয়ার পক্ষে যথেষ্ট নয়। বুঝতে দেরি হলো না, পরমাণু বোমা দিয়ে বড় বড় শহরগুলোকে ধ্বংস করা গেলেও ছড়ানো-ছিটানো গ্রামের মানুষদের নিশ্চিহ্ন করে দেওয়া তার পক্ষে অসম্ভব। এই সত্যটা উপলদ্ধি করার পর উভয় পক্ষই মরিয়া হয়ে উঠল আরও ভয়াবহ কোনো মারণাস্ত্র উদ্ভাবনের জন্য। সেই প্রচেষ্টার ফল হিসেবেই উদ্ভাবিত হলো ভয়ংকরতর মারণাস্ত্র হাইড্রোজেন বোমা। নতুন এই মারণাস্ত্র প্রথম কে বানিয়েছিল, রাশিয়া না আমেরিকা, তা বলা দুষ্কর, তবে এই দৌড়ে দুটো দেশ খুব কাছাকাছি ছিল- একটি দেশ তাতে সফল হওয়ার অল্পদিনের মধ্যেই অন্য দেশটিও বানিয়ে ফেলতে পেরেছিল ওই মারণাস্ত্র। পরমাণু বোমার থেকেই হাইড্রোজেন বোমা প্রায় এক হাজার গুণ শক্তিশালী। নানান হিসেবে দেখা গেছে, বিকিনিতে যে বিস্ফোরণ ঘটানো হয়েছিল তা থেকে উদ্ভূত শক্তির সমান। পশ্চিমী দুনিয়া এ বোমার ক্ষমতার কথা জানতে পেরেছিল ১৯৫৪-র ১ মার্চ বিকিনি-তে ঘটানো পরীক্ষামূলক বিস্ফোরণ মারফত। যে আমেরিকানরা এ বোমা নির্মাণ করেছিলেন, বিকিনির ওই পরীক্ষামূলক বিস্ফোরণ তাদের যাবতীয় প্রত্যাশাকে ছাপিয়ে গিয়েছিল। উভয় পক্ষের হাতে যতরকম মারণাস্ত্র আছে, তার মধ্যে এখনও হাইড্রোজেন বোমাই ভয়ংকরতম।

হাইড্রোজেন বোমা নামটা ঠিক যথাযথ নয়, কারণ বিস্ফোরক শক্তির বেশির ভাগ অংশটা এখনও ইউরেনিয়াম থেকেই নেওয়া হয়। বিস্ফোরণের সমগ্র প্রক্রিয়াটা তিনটি পর্যায়ে ঘটে। কাগজ, কাঠ আর কয়লা দিয়ে আগুন জ্বালানোর সঙ্গে ব্যাপারটার তুলনা করা যায়: কাগজের থেকে কাঠে আগুন লাগানো কঠিন, আবার কাঠের থেকে কয়লার আগুন লাগানো কঠিন। পরমাণু বোমার মতোই হাইড্রেজেন বোমাতেও প্রথমে কিছুটা ইউ-২৩৫ ব্যবহার করা হয়। ইউ-২৩৫ এর বিভাজনের ফলে যে তাপ সৃষ্টি হয় তা কিছু পরিমাণ হাইড্রোজেনের সংযোজন ঘটিয়ে হিলিয়ামে রূপান্তরিত করার পক্ষে যথেষ্ট। এই ইউ-২৩৫ আর হাইড্রোজেন, দুটোকেই সাধারণ ইউরেনিয়ামের একটা পুরু আবরণ দিয়ে ঘিরে রাখা হয়। হাইড্রোজেনের হিলিয়ামে রূপান্তরের ফলে যে তাপ সৃষ্টি হয় তা বহিরাবরণের সাধারণ ইউরেনিয়ামের বিস্ফোরিত করার পক্ষে যথেষ্ট। হাইড্রোজেন বোমার বিস্ফোরণের সময় যে শক্তি নির্গত হয় তার বড় অংশটাই আসে ওই বহিরাবরণ থেকে। ইউরেনিয়াম পরমাণুগুলো নানা ধরনের হালকা পরমাণুতে বিশ্লিষ্ট হয়ে যায়, যার মধ্যে অধিকাংশই তেজস্ক্রিয়। সামরিক দৃষ্টিকোণ থেকে দেখলে, হাইড্রোজেন বোমার সাধারণ ইউরেনিয়াম ব্যবহার করতে পারাটা, বা আরও সঠিক অর্থে বললে, যে ইউরেনিয়াম থেকে মহামূল্য ইউ-২৩৫ নিষ্কাষন করে নেওয়া হয়েছে সেই ইউরেনিয়ামকে ব্যবহার করতে পারাটাই এর সবচেয়ে বড় সুবিধের দিক। বিপুল পরিমাণ তাপ সৃষ্টি হয় বলেই সাধারণ ইউরেনিয়ামকে এইভাবে ব্যবহার করা সম্ভব হয়।

হাইড্রোজেন বোমার বিস্ফোরণজনিত ক্ষয়ক্ষতি শুধুমাত্র বিস্ফোরণের অঞ্চলটুকুতেই সীমাবদ্ধ থাকে না। তেজস্ক্রিয় কণাগুলো শূন্যে বহু দূর পর্যন্ত উৎক্ষিপ্ত হয়, তারপর সারা পৃথিবী জুড়ে ছড়িয়ে পড়ে, আস্তে-আস্তে নেমে আসে নিচে, মানুষের শরীরে সৃষ্টি করে বিভিন্ন ভয়াবহ ব্যাধি, বিষিয়ে দেয় জল, গাছপালা আর পশুপাখিদের। তেজস্ক্রিয় কণাগুলোর এই নেমে আসাকে বলা হয় ফল-আউট। এই ফল আউটে যে তেজস্ক্রিয় কণারা থাকে তার অধিকাংশই প্রকৃতিতে সাধারণভাবে থাকে না কিংবা খুব কমই থাকে। ফল-আউট কতটা প্রাণঘাতী হতে পারে তা প্রথম জানা যায় একটা দুর্ঘটনার ফলে। আমেরিকান কর্তৃপক্ষ যতটা এলাকাকে বিপদসীমার অন্তর্ভুক্ত বলে ঘোষণা করেছিলেন, তার থেকে অনেক দূর দিয়ে যাচ্ছিল একটা জাপানি মাছধরা জাহাজ, বরাতের ফেরে যার নাম ছিল লাকি ড্রাগন। কিন্তু বায়ুপ্রবাহের আকস্মিক পরিবর্তনের ফলে গোটা জাহাজটা ভরে যায় তেজস্ক্রিয় ধুলোয়। জাহাজের প্রতিটি আরোহী অসুস্থ হয়ে পড়ে এবং কিছুদিন পর তাদের মধ্যে একজন মারাও যায়। হাইড্রোজেন বোমার বিস্ফোরণের ফলে মৃত্যু প্রত্যাশিত সংখ্যাকে বহু গুণ বাড়িয়ে দেবে এই ফল-আউট।

যুদ্ধে হাইড্রোজেন বোমা ব্যবহার করা হলে তার ফল কি দাঁড়াবে, তা রীতিমতো বিতর্কের বিষয়। ১৯৫৮ সালে পেন্টাগনের একটি রিপোর্টের সারসংক্ষেপ করতে গিয়ে আমেরিকা যুক্তরাষ্ট্রের স্বরাষ্ট্রসচিব বলেছিলেন- ন্যাটো এবং ওয়ারশ জোটভুক্ত দেশগুলোর মধ্যে যদি যুদ্ধ বাধে আর সেই যুদ্ধে যদি পারমাণবিক অস্ত্র ব্যবহৃত হয়, তাহলে ১৬০ মিলিয়ন আমেরিকান, ২০০ মিলিয়ন রাশিয়ান এবং পশ্চিম ইউরোপ ও ব্রিটেনের প্রতিটি মানুষ মারা যাবে। অনেকে মনে করেছিলেন এই তথ্য জানার পর পশ্চিম ইউরোপ আর ব্রিটেনের ব্যাপারে ন্যাটোর আগ্রহ স্তিমিত হয়ে যাবে। কিন্তু বাস্তবে তা ঘটেনি। সারা পশ্চিমী দুনিয়ায় যেন এক বিচিত্র দুর্বোধ্য মৃত্যুস্পৃহা ছড়িয়ে পড়েছে। পারমাণবিক যুদ্ধের পরিমাণ কত ভয়াবহ হতে পারে তা জানার পরও কোনো পশ্চিমী দেশের সরকার তাকে প্রতিহত করার ব্যবস্থা করেনি, এমনকি জনমতের ওপরেও তার তেমন কোনো প্রভাব পড়েনি। ১৯৫৬ সালের মে মাসে আমেরিকান সৈন্যবাহিনীর গবেষণা ও বিকাশ বিভাগের তৎকালীন প্রধান লেফটেন্যান্ট জেনারেল জেমস গ্যাভিনকে কিছু প্রশ্ন করেছিল আমেরিকান সিনেটের এক সাব-কমিটি। সিনেটর ডেকে তাঁকে প্রশ্ন করেছিলেন, ধরুন আমরা রাশিয়ার সঙ্গে পারমাণবিক যুদ্ধে জড়িয়ে পড়লাম, আমাদের বিমানবাহিনী রাশিয়ার ওপর পারমাণবিক অস্ত্র নিয়ে আক্রমণ চালাল। ধরা যাক বোমাগুলো এমনভাবে বিস্ফোরিত করা হলো যাতে করে বায়ুপ্রবাহের সাহায্যে তা দক্ষিণ-পূর্ব দিকে রাশিয়ার ওপর আছড়ে পড়তে পারে। সে অবস্থায় রাশিয়ায় কতজনের মৃত্যু ঘটতে পারে বলে মনে করেন আপনি? জেনালে গ্যাভিন উত্তর দেন, এ প্রশ্নের উত্তর আমি নির্দিষ্টভাবেই দিচ্ছি, তবে আমি আপনাকে সসম্মানে জানাতে চাই যে বিমানবাহিনী অথবা এ বিষয়ের বিশেষ কোনো অনুসন্ধানকারী দল উত্তরটা আরও ভালোভাবে দিতে পারত। পরিকল্পনা পর্ষদের সাম্প্রতিক হিসেব থেকে জানা যাচ্ছে এ ধরনের ঘটনায় বহু শত মিলিয়ন মানুষের মৃত্যু হবে, তবে সেটা কোন অঞ্চলে ঘটবে তা নির্ভর করছে বায়ুপ্রবাহ কোনদিকে বইছে তার ওপর। বায়ুপ্রবাহ দক্ষিণ-পূর্ব দিকে বইলে সব থেকে বেশি মৃত্যু ঘটবে সোভিয়েত রাশিয়ায়, তবে জাপানে এবং সম্ভবত ফিলিপাইনেও বহুজনের মৃত্যু হবে। কিন্তু বায়ুপ্রবাহ উল্টো দিকে বইলে মৃত্যুর থাবা ছড়িয়ে পড়বে পশ্চিম ইউরোপ পর্যন্ত।

এই বক্তব্য থেকে বোঝা যায় আমেরিকানরা রাশিয়ার ওপর আক্রমণ চালালে বেশিরভাগ ক্ষয়ক্ষতি রাশিয়ার ঘটবে নাকি পশ্চিম ইউরোপের, তা নির্ভর করছে বায়ুপ্রবাহ নামক একটি দুর্ঘটনার ওপর। জেনারেল গ্যাভিনের এই বক্তব্যের সত্যতা কর্তৃপক্ষের খুব-একটা মনঃপুত হয়নি, ফলে সরকারি আনুকূল্য থেকে বঞ্চিত হতে হয় তাঁকে।

পারমাণবিক যুদ্ধের সময় মানুষের প্রাণ বাঁচানো যাবে কিভাবে, তা নিয়ে বিতর্ক আছে। হের্মান কাহন তাঁর সুবৃহৎ গ্রন্থ অন থার্মোনিউক্লিয়ার ওয়ার- এ এই গণহত্যার ঝুঁকি নেওয়ার পক্ষে সওয়াল করে বলেছেন, মাটির নিচে বিশাল আশ্রয় বানানো গেলে বহু মানুষকেই মৃত্যুর হাত থেকে বাঁচানো যাবে। কাহন বলেছেন, অসামরিক প্রতিরক্ষা খাতে তিরিশ মিলিয়ন ডলার ব্যয় করা উচিত আমেরিকার (পৃঃ ৫১৭), তবে বাস্তবে সেটা সত্যিই করা হবে বলে তিনি আশা করেন না, ফলে এই পদ্ধতিতে অনেক মানুষের প্রাণ বাঁচাতে পারার ব্যাপারে তাঁর ধারণাটিকেও বাস্তবের আলোয় যাচাই করা সম্ভব নয়। আমার মতে, সব থেকে যুক্তিসম্মত কথাটি বলেছেন জন এম. ফাউলার তার ফল-আউট গ্রন্থে (পৃঃ ১৭৫)।

উপযুক্ত দক্ষতা ও সঙ্গতি সম্পন্ন কোনো পরিবার যদি সম্পূর্ণ ধ্বংসের বৃত্তের বাইরে এবং ফল-আউটের প্রাণঘাতী আওতার উপান্তে থাকে, তাহলে তারা হয়তো দুঃস্বপ্নময় প্রথম কয়েকটা সপ্তাহ বেঁচে থাকতে পারবে। বাড়ির ভিতরে দেয়ালে গর্ত করে অথবা এক কোণে চটজলদি বানানো কোনো আশ্রয়ে গাদাগাদি করে ঢুকে পড়ে প্রাণ বাঁচানো যেতে পারে, তবে বাড়ির বাইরেটা নিঃশব্দ মৃত্যুর সুনিশ্চিত চুল্লিতে পরিণত হবে। সমস্ত খাদ্য আর জল বিষাক্ত হয়ে যাবে, পরিবহন ব্যবস্থার কোনো অস্তিত্ব থাকবে না, হাসপাতালগুলো ধ্বংস হয়ে যাবে, চিকিৎসক বা চিকিৎসাকর্মীদের দেখা পাওয়া ভার হয়ে উঠবে-এই চিত্রটা মনে রাখলে ফাউলারের উপরোক্ত কথাগুলো আশাবাদী ভ্রান্তি হিসেবে প্রতিভাত হয়। পারমাণবিক যুদ্ধের পর যারা বেঁচে থাকতে পারে তাদের শারীরিক স্বাস্থ্যের পাশাপাশি মানসিক স্বাস্থ্যের কথাটাও ভেবে দেখা উচিত। ভেবে দেখা উচিত, মানবজাতির ইতিহাসের সব থেকে বড় মানসিক আঘাত পাওয়ার পর তাদের মানসিক স্বাস্থ্যের অবস্থা কোন পর্যায়ে পৌঁছতে পারে। ধরে নেওয়া যায় জীবিতদের মধ্যে অধিকাংশ জন না হলেও বহুজনই বিকৃত মস্তিক এবং যুদ্ধের মধ্যে এই বিপদের সম্ভাবনা তো আছেই, এমনকি অসামরিক প্রতিরক্ষার প্রবক্তাদের প্রস্তাবিত পদক্ষেপগুলোর মধ্যেও আছে। কাহন-এর মতো কয়েকজন মনে করেন আমেরিকানদের একটা বড় অংশকে বাঁচানো সম্ভব হবে। আমার ধারণা এটা একটা আশাবাদী ভবিষ্যদ্বাণী ছাড়া আর কিছুই নয়। কিন্তু যদি তা সত্যিও হয়, তাহলে যুদ্ধের শেষে এক নিষ্প্রণ, বিধ্বস্ত পৃথিবীতে টিকে থাকা সেইসব মানুষদের মানসিক অবস্থাটা ঠিক কেমন দাঁড়াবে? সেই মুহূর্তে সবকিছুকে আবার সাজিয়ে তোলার জন্য দরকার হবে বিপুল উৎসাহে পুনর্গঠনের কাজ শুরু করা, কিন্তু তাদের মধ্যে বহুজনের পক্ষেই সে কাজে অংশ নেওয়া কি আদৌ সম্ভব হবে? সুরক্ষিত আশ্রয়ে জীবনের চিত্রটা কেমন দাঁড়াবে তা পুঙ্খানুপুঙ্খ বর্ণনা দিয়েছেন মরদেকাই রোশওয়াল্ড তাঁর লেভেল ৭ বইতে। বইটির যতটা প্রচার পাওয়া উচিত ছিল, ততটা পায়নি।

তবে একটা আশার রশ্মি বোধহয় আছে: ফল-আউট খুব সম্ভবত নিরক্ষরেখাকে অতিক্রম করবে না, আর যুদ্ধটা যদি মূলত উত্তর গোলার্ধেই সীমাবদ্ধ থাকে তাহলে পৃথিবীর অধীশ্বর হয়ে উঠবে বর্তমান দক্ষিণ আফ্রিকা সরকার। সেক্ষেত্রে সেটাকে যে মুক্ত দুনিয়ার বিজয় হিসেবেই দেখানো হবে, তাতে কোনো সন্দেহ নেই।

ভাবী বিপদের সম্ভাবনা নিয়ে যারা চিন্তাভাবনা করেছেন তাঁদের কাছে কয়েকটা বিষয় একান্তই স্পষ্ট। প্রথমত, পারমাণবিক নিরস্ত্রীকরণের আশু প্রয়োজনীয়তা; দ্বিতীয়ত, পারমাণবিক অস্ত্র-পরীক্ষা বন্ধ করার গুরুত্ব; তৃতীয়ত, তাৎক্ষণিক প্রতিশোধ নেওয়ার বর্তমান পলিসির অন্তর্নিহিত বিপদ; এবং চতুর্থত, যে সব রাষ্ট্রের হাতে এখনও পর্যন্ত পরমাণু অস্ত্র নেই, তাদের হাতে পরমাণু অস্ত্র পৌঁছে যাওয়া প্রতিহত করা। এই চারটি বিষয়েই কিছু করার প্রয়োজনীয়তা সম্পর্কে সকলেই একমত হলেও এর কোনোটার ব্যাপারেই এখনও পর্যন্ত কোন সুফল পাওয়া যায়নি। এই চারটি বিষয় নিয়ে কয়েকটি কথা বলতে চাই আমি।

ইতিমধ্যে বিস্তর নিরস্ত্রীকরণ সম্মেলন হয়েছে। এই ধরনের সম্মেলনে সর্বদা একই পদ্ধতি লক্ষ করা যায়। উভয় পক্ষই জোর গলায় বলে যে তারা শান্তি চায় এবং উভয় পক্ষই একটা করে প্রস্তাব হাজির করে। প্রস্তাবগুলোর মধ্যে হয়তো কিছু ভালো দিক থাকে, কিন্তু উভয় পক্ষই নিজেদের প্রস্তাবের মধ্যে এমন কিছু ব্যাপার গুঁজে দেয় যেগুলো অপর পক্ষ প্রত্যাখ্যান করবেই। কোনো পক্ষই যুক্তিসম্মত সমঝোতায় আসতে আগ্রহী নয়, কারণ তারা মনে করে সমঝোতায় আগ্রহ দেখালে সেটা অপর পক্ষকে কাপুরুষের মতো তুষ্ট করায় পর্যবসিত হবে। ১৯৫৫ সালে একবার এই কৌশল প্রয়োগ করতে গিয়ে পশ্চিমী দুনিয়াকে বিশ্রী ধাক্কা খেতে হয়েছিল। নিরস্ত্রীকরণের স্বপক্ষে কয়েকটি চমৎকার প্রস্তাব পেশ করেছিল তারা। পেশ করার পর পশ্চিমী সরকারগুলো আতঙ্কিত হয়ে লক্ষ করেছিল–আপত্তি করার বদলে প্রস্তাবগুলো গ্রহণ করে নিচ্ছে সোভিয়েত রাশিয়া। তড়িঘড়ি নিজেদের প্রস্তাব প্রত্যাহার করে নেয় পশ্চিমী দুনিয়া। এ ঘটনার বিস্তারিত বিবরণ পাওয়া যাবে ফিলিপ নোয়েল বেকার-এর দ্য আর্মস রেস বইতে। বইটি পড়ার পর যে-কেউ এই সিদ্ধান্তেই আসতে বাধ্য হবেন যে পূর্ব অথবা পশ্চিম কোনো পক্ষই আন্তরিকভাবে নিরস্ত্রীকরণ চায় না, উভয় পক্ষের একমাত্র উদ্দেশ্য হলো নিরস্ত্রীকরণের পথ বাতলানো, লক্ষ্যে পৌঁছানোর ইচ্ছে কারুরই নেই।

পারমাণবিক অস্ত্র পরীক্ষা দ্বিমুখী: একদিকে, এই পরীক্ষা বন্ধ করা হলে নতুন কোনো রাষ্ট্রের পক্ষে পারমাণবিক অস্ত্রের অধিকারি হওয়া আরও দুরূহ হয়ে উঠবে: অন্যদিকে যতদিন শাস্তি বজায় থাকবে ততদিন ফল-আউটের আশঙ্কা থেকে রেহাই পাওয়া যাবে। ফল আউট বিভিন্ন ধরনের হয়। তার মধ্যে স্ট্রনশিয়াম-৯০ আর কার্বন-১৪-ই সম্ভবত সব থেকে মারাত্মক। তেজস্ক্রিয় ধুলোর রাশি বায়ুমণ্ডলের উপরের স্তর থেকে বৃষ্টি কিংবা বাতাস অথবা নিছকই মাধ্যাকর্ষণের টানে নেমে আসে নিচের দিকে। এ থেকে নানারকম অসুখ দেখা দেয়। তার মধ্যে সব থেকে গুরুতর হলো হাড়ের ক্যানসার, লিউকোমিয়া এবং জননকোষের ক্ষতি। এই রোগগুলো এমনিতেই ঘনঘন দেখা যায় বলে কোনো, বিশেষ ক্ষেত্রে ফল আউটের প্রতিক্রিয়ায় সেটা দেখা দিয়েছে কি না, তা বলা অসম্ভব। তবে বোমা পরীক্ষার সঙ্গে যাদের স্বার্থ জড়িত আছে এমন কিছু লোক বাদে প্রত্যেকেই একবাক্যে স্বীকার করেন যে ১৯৫৮ সাল পর্যন্ত পারমাণবিক অস্ত্রের যত পরীক্ষা হয়েছে তার ফলে ক্যানসারের মৃত্যু এবং বিকৃতাঙ্গ শিশুদের জন্মের সংখ্যা অনেক বেড় গেছে। ক্যান্সার প্রতিরোধ করার গবেষণা-খাতে বিভিন্ন দেশের সরকার কিছু অর্থ ব্যয় করে ঠিকই, কিন্তু ক্যানসার সৃষ্টির খাতে ব্যয় করে তার চেয়ে অনেক বেশি অর্থ। জিনগত প্রতিক্রিয়ার ব্যাপারে জনৈক বিশেষজ্ঞের মতামত উদ্ধৃত করছি আমি। বংশগতি বিষয়ক বিশিষ্ট আমেরিকান বিশেষজ্ঞ এ. এইচ. স্ফুর্টভ্যান্ট বলেছেন, মানবজাতি যদি আরও বেশ কিছু প্রজন্ম ধরে টিকে থাকে, তাহলে ইতিমধ্যেই বিস্ফোরিত বোমাগুলোর প্রতিক্রিয়ায় যে অসংখ্য বিকৃতাঙ্গ শিশুর জন্ম হবে, তাতে কোনো সন্দেহ নেই।… দায়িত্বপূর্ণ পদে থাকা জনৈক কর্মকর্তা (অ্যাডমিরাল স্ট্রস) বলেছেন, উচ্চশক্তির তেজস্ক্রিয়তা অল্প মাত্রায় ঘটলে তা থেকে জীবতাত্ত্বিক ক্ষতির কোনো আশঙ্কা থাকে না। তার এই মন্তব্য রীতিমতো দুঃখজনক।

এর কিছুদিন পর প্রকাশ্য জনসভায় এ.এইচ. স্টুর্টভ্যান্ট বলেন–১৯৫৪ সালে, অর্থাৎ যে বছর হাইড্রোজেন বোমার পরীক্ষা করা হয়, যত শিশু জন্মেছে তাদের মধ্যে অন্তত ১৮০০ জন ওই বিস্ফোরণের ফলে ছড়িয়ে পড়া উচ্চমাত্রার তেজস্ক্রিয়তায় আক্রান্ত হয়েছে। ওই বছরেই আমেরিকান প্রাণিবিদ কুর্ট স্টার্ন বলেন, হাইড্রোজেন বোমার বিগত পরীক্ষাগুলোর ফলে এই মূহুর্তে পৃথিবীর প্রতিটি প্রাণীর দেহেই কিছু না কিছু তেজস্ক্রিয় উপাদান আছে হাড়ে আর দাঁতে উষ্ণ স্ট্রনশিয়াম, থাইরয়েড গ্রন্থিতে উষ্ণ আয়োডিন।

অস্ত্র প্রতিযোগিতা যেভাবে নৈতিক বোধকে বিকৃত করে দিচ্ছে, তা এক স্বাভাবিক ও হতাশাজনক ঘটনা। আমি যদি ইচ্ছাকৃতভাবে একজনের শরীরে ক্যানসার সৃষ্টি করি, তাহলে আমাকে ন্যায়নীতিহীন দানব বলা হবে। কিন্তু ইচ্ছাকৃতভাবে কয়েক হাজার মানুষের ক্যানসার সৃষ্টি করলে আমাকে বলা হবে মহান দেশপ্রেমিক।

জিনগত ক্ষতির বংশগতভাবে বাহিত হওয়ার এক মারাত্মক প্রবণতা আছে। গুরুতর জিনগত ক্ষতিতে আক্রান্ত কোনো ব্যক্তির সন্তানরা বরাতজোরে সুস্বাস্থ্যের অধিকারী হতেও পারে, কিন্তু অন্তর্নিহিত ক্ষতিটা তারাও বহন করবে এবং তা হয়তো ফুটে উঠবে তাদের সন্তানদের মধ্যে। ইতিমধ্যেই যে সব বোমার পরীক্ষা করা হয়েছে তার প্রতিক্রিয়ায় কতজন মানুষ এই জিনগত ক্ষতিতে আক্রান্ত হয়েছে, বলা মুশকিল। এ ব্যাপারে যে সব পরিসংখ্যান প্রকাশিত হয়েছে সেগুলোর মধ্যে নানান পার্থক্য আছে। পরিসংখ্যানগুলো যারা তৈরি করেছেন তাঁরা তাঁদের নিজের রাজনৈতিক বিশ্বাস অনুযায়ী পরিচালিত হয়েছেন এবং সেটাই এই পার্থক্যের কারণ। কিন্তু যাবতীয় পার্থক্য সত্ত্বেও এটা নিশ্চিত যে জিনগত বেশ কিছু ক্ষতি ঘটেছে এবং পৃথিবীতে কোনো পারমাণবিক যুদ্ধ দেখা দিলে যুদ্ধের পর যারা বেঁচে থাকবে তাদের মধ্যে এই জিনগত ক্ষতি ব্যাপকভাবে ছড়িয়ে পড়বে।

যেসব আত্মতৃপ্ত ভদ্রলোক সমাহিত চিত্তে পারমাণবিক বিস্ফোরণের সম্ভাবনা নিয়ে চিন্তা করেন, তাঁদের সামনে ভবিষ্যতের এই দৃশ্যটা তুলে ধরা উচিত হাতেগোনা কিছু মানুষ বাস করে এই পৃথিবীতে এবং তারা শুধু জড়বুদ্ধি বা বিকৃতদর্শন সন্তানের জন্ম দিতেই সক্ষম।

তাৎক্ষণিক প্রতিশোধ নেওয়ার যে মতবাদটি পশ্চিমী দুনিয়ায় স্পষ্টভাবেই প্রচারিত হয়েছে এবং সম্ভবত প্রাচ্য দুনিয়াও যে মতবাদে বিশ্বাস করে, সামরিক দৃষ্টিকোণ থেকে দেখলে সেই মতটির স্বপক্ষে জোরদার যুক্তি আছে। যুক্তির ভিত্তি হল–পার্ল হার্বার এর কায়দায় কোনো অপ্রত্যাশিত আক্রমণের ঘটনা ঘটলে যারা আক্রমণ করবে তারা প্রচুর সুবিধা পেয়ে যাবে আর অপর পক্ষ যদি সম্পূর্ণ ধ্বংস হয়ে না যায় তাহলে নিজেদের অপুরণীয় ক্ষতি ঘটে যাবার আগে তাৎক্ষণিক প্রতিশোধ নিতে হবে তাদের। উভয় পক্ষই মনে করে অপর পক্ষ যেকোনও মুহূর্তেই বিনা প্ররোচনায় তাদের ওপর আক্রমণ চালাতে পারে, অতএব আক্রমণকারীর ওপর প্রতি-আক্রমণ চালিয়ে সমুচিত জবাব দেবার জন্য প্রতি মুহূর্তেই প্রস্তুত থাকতে হবে। এ ব্যাপারে পশ্চিমী দেশগুলো কি কি ব্যবস্থা নিয়েছে তা আমরা যতটা জানি, প্রাচ্যের দেশগুলোর ব্যাপারে ততটা জানি না। সোভিয়েত রাশিয়ার কোনো বোমারু বিমান বা ক্ষেপণাস্ত্র তাদের দিকে ছুটে আসছে কি না জানার জন্য একটা বিশাল অঞ্চল জুড়ে রাডার স্টেশন বসিয়েছে আমেরিকা। রাডার থেকে এ রকম হানাদারির সঙ্কেত পাওয়া মাত্রই আমেরিকার হাইড্রোজেন বোমাগুলো যাত্রা করবে রাশিয়ার দিকে। রাডারের সঙ্কেত প্রায়শই ভুল হয়। কখনও কখনও বন্য পাখিদের ওড়াউড়িকে এবং অন্তত একবার আকাশে চাঁদ ওঠাকে রাশিয়ার মিসাইল বলে ভুল করেছিল রাডার। বিপদসঙ্কেত পাওয়া মাত্রই যাত্রা করেছিল বোমারু বিমানের দল। এখনও পর্যন্ত প্রতিবারই ভুলটা সময়মতো ধরা পড়ায় বোমারু বিমানগুলোকে ফিরিয়ে নেওয়া গেছে, কিন্তু ভবিষ্যতেও যে ভুলটা সময়মতো ধরা পড়বেই এমন কোনো নিশ্চয়তা নেই এবং সেক্ষেত্রে পৃথিবী এক অনভিপ্রেত পারমাণবিক যুদ্ধের আবর্তে নিক্ষিপ্ত হবে। ঘটনাটা যে এক মাসের মধ্যেই ঘটবে এমন নয়, কিন্তু যত দিন যাবে ততই সম্ভাবনাটা প্রায় নিশ্চিত হয়ে উঠবে। কোনো ঘটনার প্রতিক্রিয়ায় হাইড্রোজেন বোমার সাহায্যে তাৎক্ষণিক প্রতিশোধ নেওয়ার মতবাদটা যতদিন চালু থাকবে, ততদিন পর্যন্ত আমাদের বেঁচে থাকাটা স্রেফ ভাগ্যের ওপর নির্ভর করছে-ভাগ্যের জোরেই এই বছরটা ভবিষ্যতের যেকোনো বছরে বেঁচে থাকতে পারি আমরা। পারমাণবিক নিরস্ত্রীকরণের স্বপক্ষে এটা একটা অত্যন্ত গুরুত্বপূর্ণ যুক্তি।

যে সব রাষ্ট্রের হাতে এখনও হাইড্রোজেন বোমা নেই তাদের হাতে এই বোমা পৌঁছে যাওয়াটা আদৌ কাম্য নয়, কারণ সেক্ষেত্রে পারমাণবিক যুদ্ধের সম্ভাবনা আরও বেড়েই যাবে। এ সত্য স্বীকার করেন সকলেই, কিন্তু এ ব্যাপারে এখনও কোনো কার্যকরি ব্যবস্থা নেওয়া হয়নি। প্রথমে শুধুমাত্র আমেরিকার হাতেই পারমাণবিক অস্ত্র ছিল, পরে সোভিয়েত রাশিয়া তার অধিকারী হলো, অতঃপর গ্রেট ব্রিটেনেও। এই মুহূর্তে খুব সম্ভবত ফ্রান্সের হাতেও পারমাণবিক অস্ত্র আছে। কিছুদিনের মধ্যেই চীনও পারমাণবিক অস্ত্র বানিয়ে ফেলবে। এক সময় দেখা যাবে পৃথিবীর বহু রাষ্ট্রই এই অস্ত্রের অধিকারী হয়ে উঠেছে। এ ব্যাপারে এখনও যদি কিছু করা না হয়, তাহলে অদূর ভবিষ্যতে যেকোনো দুটো ছোট রাষ্ট্রও গোটা পৃথিবীটাকে যুদ্ধের দিকে টেনে নিয়ে যেতে পারবে। কথাটা সবারই জানা, কিন্তু এখনও পর্যন্ত কেউই এ ব্যাপারে কিছু করেননি।

এখনও পর্যন্ত উদ্ভাবিত গণহত্যার যাবতীয় অস্ত্রের মধ্যে হাইড্রোজেন বোমাই ভয়ংকরতম, কিন্তু পৃথিবীব্যাপী এই নৈরাজ্য এবং বৈজ্ঞানিক দক্ষতা দুটোই আরও এগোতে থাকলে আরও ভয়ংকর মারণাস্ত্রও উদ্ভাবিত হবে, সম্ভবত কিছুদিনের মধ্যেই। সর্বধ্বংসী যন্ত্র সম্বন্ধে নানান আলোচনা শোনা যাচ্ছে চারপাশে। এমন এক যন্ত্র নাকি তৈরি হবে যা মুহূর্তের মধ্যে সারা পৃথিবীর সমস্ত প্রাণীকে ধ্বংস করে দেবে। হের্মান কাহন বলেছেন, প্রয়োজনীয় বলে মনে করলে এ রকম একটা যন্ত্র তিনি বাঞ্ছিত বলে মনে করেছেন না। কিন্তু এটা স্পষ্ট যে যন্ত্রটা কিভাবে বানাতে হবে জানা থাকলে এবং পরাজয়ের মুখোমুখি হলে যুদ্ধোন্মাদ কিছু দেশ খুব সম্ভবত সে যন্ত্র ব্যবহার করবে। জীবনের শেষের দিনগুলোতে এ যন্ত্র হিটলারের হাতে থাকলে আত্মসমর্পণের কলঙ্কের বদলে তিনি যে মানবজাতির বিলুপ্তিকেই বেছে নিতেন, সে ব্যাপারে আমার কোনো সন্দেহ নেই।

সর্বধ্বংসী যন্ত্র ছাড়া আরও কিছু সম্ভাবনার কথাও মনে রাখা দরকার। রাসায়নিক ও জীবাণুযুদ্ধকে এখনও পর্যন্ত হাইড্রোজেন বোমার মতো কার্যকরি পন্থা হিসেবে ভাবা হয় না ঠিকই, কিন্তু বৃহৎ শক্তিধর দেশগুলো এইসব অস্ত্রকে উন্নত করে তোলার চেষ্টা চালিয়ে যাচ্ছে এবং অদূর ভবিষ্যতে সে প্রচেষ্টায় সফলও হতে পারে তারা। আর একটি সম্ভাবনাও কিছুদিনের মধ্যেই বাস্তবায়িত হতে পারে-হাইড্রোজেন বোমাবাহী দূর-নিয়ন্ত্রিত উপগ্রহ। ভবিষ্যতের সেই দৃশ্যই একবার ভেবে দেখার চেষ্টা করুন। রাশিয়ান আর আমেরিকান উপগ্রহে ছেয়ে আছে আকাশ, পৃথিবীকে পাক দিয়ে দিনে একবার করে ফিরে-ফিরে আসছে উপগ্রহগুলো এবং প্রতিটি উপগ্রহই গণহত্যার উপকরণে ঠাসা। অবস্থাটা যদি এ রকমই দাঁড়ায়, জীবন কি আর সহনীয় থাকবে? মানুষের স্নায়ু কি এই চাপ সহ্য করতে পারবে? প্রতিদিন প্রতি ঘন্টার এই আতঙ্কের বদলে সারা পৃথিবীর মানুষ কি এক সময় আকস্মিক ধ্বংসকেই বেশি কাম্য বলে মনে করবে না? ভবিষ্যতের দিনগুলোতে ঠিক কি কি আতঙ্ক আমাদের জন্য অপেক্ষা করছে জানি না, কিন্তু একটা ব্যাপার নিশ্চিত-এখনও যদি কিছু করা না হয়, তাহলে বিজ্ঞাননির্ভর মানুষরা এক দণ্ডপ্রাপ্ত প্রজাতিতে পরিণত হবে। যে পৃথিবীতে আমরা বসবাস করি সেখানে মৃত্যুমুখি এক প্রবল ইচ্ছা নিয়ত কাজ করে চলে এবং এখনও পর্যন্ত প্রতিটি সঙ্কটের মুহূর্তে সেই ইচ্ছা বারবার পরাজিত করেছে সুস্থ চেতনাকে। আমরা যদি টিকে থাকতে চাই তাহলে এই অবস্থাটার অবসান ঘটানো দরকার। কোন পথে এগোলে এই পৃথিবীতে টিকে থাকতে পারি আমরা, তা নিয়েই এ বইয়ের বাকি অংশটুকুতে আলোচনা করব আমি।

অধ্যায় ১১

জটাওয়ালা লোকটা নড়েচড়ে উঠে। তাকে ঘিরে ঘুরতে থাকা মাছিগুলো ভ্যাবাচেকা খেয়ে যায়। এই নোংরা, নির্জীব দেহে প্রাণ আছে এটা ওরা ভাবতেই পারেনি।

রাস্তায় অন্যদিকে তখন টানটান উত্তেজনার এক নাটক মঞ্চস্থ হচ্ছে। আমেরিকানদের জিপ টয়োটা প্রেমিওর পাছায় ধাক্কা মেরেছে।

আর পাছাও গেছে বেঁকে!

জটাওয়ালা লোকটা মাথা চুলকায়। উদভ্রান্তের মতো এদিক ওদিক তাকায়। সে জানে আমেরিকানদের আরেকটা টিম এই মুহূর্তে ব্র্যাক বিল্ডিংয়ের ১৭ তলার ছাদে অবস্থান নিয়েছে। তাদের দলনেতা অ্যালিস্টার ম্যাকলিন। ম্যাকলিনরা চিলচোখে সবকিছু পর্যবেক্ষণ করছে। তাই অভিনয় ভালো হওয়া জরুরি।

জোরে জোরে কাশে ও। সশব্দে থুথু ফেলে। ভ্যাবলার মতো মাথা চুলকায়। হাইহিল পরে গটগট করে এগিয়ে আসা এক স্মার্ট তরুণীর দিকে হাত বাড়িয়ে ভিক্ষা চায়।

“কিছু দ্যান গো আম্মা।”

বাংলাটা গরগর করে বলতে পারে ও। মাতৃভাষা ছাড়াও পারে ইংরেজি, ফরাসি, জার্মান, ইটালিয়ান, স্প্যানিশ, গ্রিক, হিন্দি ও আরবি। গত এক বছরের চেষ্টায় বাংলাটাও সে রপ্ত করে নিয়েছে। জুডো, কুংফু, কারাতের মারপ্যাঁচ জানে ও। যে কোন ধরণের ছদ্মবেশ নিতে পারে। বন্ধুর সাথে বাজি ধরে একবার কনকনে ঠান্ডায় ইংলিশ চ্যানেল সাঁতরে পাড়ি দিয়েছে। দুই হাতে লিখতে জানে। শত্রু শিবিরে গিয়ে একবার আঠারো জনকে মেরে নিজ দেশের বন্দী স্পাইকে অক্ষত অবস্থায় উদ্ধার করে নিয়ে এসেছে।

শুধু এজেন্টই না ও, সুপার এজেন্ট।

প্যান্ট-শার্ট পরিহিত স্মার্ট তরুণী তো আর জটাধারীর আসল রুপ জানে না। তরুণী ওর বাহ্যিক রুপ দেখে সন্ত্রস্ত্র হয়ে উঠে। কালো রোদচশমার আড়ালে তরুণীর ভীত হরিণীর চোখদুটো দেখে মায়াই লাগে তার। কিন্তু চেহারায় তা ফুটে উঠে না। চেহারা এখনো রুক্ষ, কঠোর, নোংরা।

পার্স খুলে মেয়েটা দশ টাকার একটা নোট ওর হাতে ছুঁড়ে দিয়ে পালায়। কিন্তু বেশিদূর যেতে পারে না। হাইহিল ভেঙে গিয়ে উষ্টা খায় মেয়ে, চিৎপটাং হয়ে রাস্তায় গিয়ে পড়ে।

হাসির হুল্লোড় উঠে। স্মার্ট তরুণীর পতনে সবাই মজা পেয়েছে খুব। মেয়েটার পার্স ছিটকে দূরে গিয়ে পড়েছে। ভেতরের কলকজা সব রাস্তায় ছড়ানো ছিটানো। লিপস্টিক, আইলাইনার, টাকা-পয়সা, চকলেট, চুইংগাম। তবে রোদচশমটা এখনো নাকের ডগায় বহাল তবিয়তে আছে। ওটা কী তবে আঠা দিয়ে কানের সাথে আটকানো?

জটাধারী পকেট হাতড়ে কয়েকটা ছেঁড়া-ফাটা দুই টাকার নোট ও এক টাকার কয়েন বের করে। গুনে দেখে ও। বারো টাকা আছে। দশ আর বারো মিলে হয় বাইশ টাকা। বাইশ টাকায় কী চাইনিজ ভাজি সহযোগে এক প্লেট ভাত হবে না?

ওদিকে নাটকে তখন নতুন মোড় নিয়েছে। এক মোটরসাইকেল ধারীর আগমন ঘটেছে। সে পতিত চাকমার পকেট হাতড়ে প্যাকেটটা নিয়ে নেয়।

আমেরিকানরা এখনো যৌনকেশ ছিঁড়ছে। সিআইএ সাউথইস্ট এশিয়া ডেস্কের চিফ অভ অপারেশন্স ডেভিড কর্নওয়েল নাকি বাল বলে গালি দেন না। ওটা তার মার্জিত রুচির সাথে ঠিক যায় না। তিনি তার মখমলীয় গলায় গালিটাকে পরিশুদ্ধ করে ডাকেন যৌনকেশ বলে।

তথ্যটা শিটের কাছ থেকে পাওয়া। শিট হলো ছুঁচ। সহজ ভাষায় ডাবল এজেন্ট। সে ছুঁচ হয়ে সিআইএ’তে ঢুকেছে, ফাল হয়ে বের হবে। শিটের পরিচয় শুধু জটাধারী নিজে ও তার বস জানেন। আর কেউ না।

শিটের আরেক পরিচয় সে বুলশিটের লাভার। শিট-বুলশিট।

ম্যাথু রাইলিকে দেখা যায় জিপ থেকে নেমে মোটরবাইক ধাওয়া করতে নেমে গেছে। রাইলিরও একটা ডাক নাম আছে। মিঃ গ্রাস। জনাব ঘাস!

মনে মনে হাসে জটাধারী। রাস্তার ধারে ছালা দিয়ে ঢাকা এক হোটেল আছে। ওখানে বসতে নেয় ও, কিন্তু ছ্যা ছ্যা করে আসে বেঞ্চে বসা খদ্দেররা। জটাধারীর গায়ে নাকি গুয়ের গন্ধ।

গুয়ের গন্ধ থাকাটা বিচিত্র কিছুই না। অভিনয় নিখুঁত দেখানোর জন্য জটাধারী নিজেই নিজের পোশাকে এক গাদা মল মেখে এসেছে, ড্রেনের নোংরা তুলে কাপড়ে ঘষেছে। গা থেকে গুয়ের গন্ধ আসবে না তো কী শ্যানেল পারফিউমের গন্ধ আসবে!

দোকানওয়ালা খদ্দের খসাতে চায় না। টাকা লক্ষী, ওটা পায়ে ঠেলতে নেই। তাই গু-গন্ধী জটাধারীকে ফুটপাথেই প্লেট দিয়ে বসিয়ে দেয়া হয়। প্লেটভর্তি ছোলা-পেঁয়াজু। এক প্লেট বিশ টাকা, অতীব সুস্বাদু। সুপার এজেন্ট জনাব জটাধারী টানটান উত্তেজনাময় অপারেশনের মাঝখানে ছোলা-পেঁয়াজু খেতে বসে যায়।

কিন্তু বসতে না বসতেই মারাত্মক সংঘর্ষের আওয়াজ। অত দূর থেকে দেখা যাচ্ছে না কী হয়েছে। ব্যাপারটা বুঝতে পেরেই হয়তোবা কানে রাখা মাইক্রোচিপ সচল হয়ে উঠে। কথা বলে উঠে এজেন্ট মলোটভ, “বস, মিঃ গ্রাস ইজ ডাউন।”

“বাই হুম?” বিড়বিড়িয়ে বলে ও।

“বাই হিমসেল্ফ। ইট ওয়াজ অ্যান এক্সিডেন্ট।”

খানিকক্ষণ নীরবতা। হয়তোবা মলোটভের চোখ ড্রোন ক্যামেরার ওপর নিবদ্ধ।

“হারামজাদা কাক!” মলোটভের অস্কুট গালি কান এড়ায় না সুপার এজেন্টের।

“কী হইছে?”

“একটা কাক এসে বসছিল, টয়লেট করে দিছে…শিট!”

শিটটাকে আক্ষরিক অর্থেই ধরে নিয়েছিল জটাধারী। গু! এক্ষেত্রে কাকের গু। কিন্তু এজেন্ট মলোটভের পরের কথায় ভুল ভাঙে তার।

“বস, স্মোলভ! স্মেলভের লোক এসে ধরে নিয়ে যাচ্ছে রাইলিকে। একটা সাদা মাইক্রোবাস করে। ড্যাম!”

অস্ফুট কণ্ঠে নিজেও ড্যাম বলে উঠে গু-গন্ধী জটাধারী ওরফে সুপার এজেন্ট বুলশিট ওরফে ইভান সারভব।

*

অধ্যায় ১২

ফোনের শব্দে ধড়ফড়িয়ে উঠে বসে জাহাঙ্গীর।

ধাতস্থ হতে খানিকটা সময় লেগে যায় তার। মাথা দপ দপ করছে। কপালের বাম পাশ মনে হচ্ছে খুলে পড়ে যাবে। তবে কী আসলেই ব্রেন খুলে পড়ে যাওয়ার দিন সমাগত? মিরপুর বাংলা কলেজের স্মৃতি উসকে উঠলো মনে। কলেজে তার কয়েক ব্যাচ সিনিয়র এক বড় ভাই ছিল। প্রায়ই কলেজে এসে আড্ডা দিতো, টং দোকানে বসে চা-সিগারেট ফুকতো। নাম বাকের। কোথায় কেউ নেই’র বাকের না। এই বাকেরের গালভর্তি দাঁড়ি নেই, আঙুলের ডগায় নেই চেইন। এই বাকেরকে সবাই বন্টু বাকের বলে ডাকে। কেন ডাকে তা কেউ জানে না। জানার কারো কোন গরজও নেই।

তো কথায় কথায় একবার বল্ট বাকের তাকে সুরা পানের লোভ দেখাচ্ছিল। এই জিনিস খেলে মনে হবে ব্রেন খুলে পড়ে যাবে!

জাহাঙ্গীরের একটুও লোভ হচ্ছিল না। আরে, যে জিনিস খেলে ব্রেন খুলে পড়ে যাওয়ার অনুভূতি জাগে তা আমি খেতে যাবো কোন দুঃখে? পরে একসময় খেয়ে দেখে কীসের ব্রেন খুলে পড়ে যাওয়া, এতো সাক্ষাৎ অমৃত। গরল না। ব্রেন খুলে টুপ করে পড়েও যায় না।

বাকের ভাইয়ের শেষটা বড় মর্মান্তিক হয়। গুলি মেরে তার মাথা ফাঁসিয়ে দেয় প্রতিপক্ষ দলের এক গুন্ডা। তার ব্রেন আসলেই খুলে পড়ে যায়। ব্রেন খুলে পড়ে যাওয়ার ঐ ছবি ছেপে অধুনালুপ্ত ট্যাবলয়েড ক্রাইম বাংলাদেশ বেশ ভালো ব্যবসা করে নিয়েছিল। পাবলিক হুমড়ি খেয়ে পড়েছিল বল্ট বাকেরের ব্রেন দেখার জন্য।

চিরিক করে ব্যথাটা চাগাড় দিয়ে উঠে। বাম দিক থেকে ডানে। চোখে সর্ষেফুল দেখে জাহাঙ্গীর, এক হাতে মাথা চেপে ধরে।

লালা পড়ে ভিজে গেছে বালিশের একাংশ, গালের সাথে লেপ্টে আছে ইস্কাপনের টেক্কা। গতকাল সারারাত সে আর গিয়াস মিলে কার্ড খেলেছে। আর গুছিয়ে রাখা হয়নি কার্ডগুলো। বিছানায়ই রয়ে গেছে। বালিশ ঘিরে তাই শুধু হরতন-ইস্কাপনদের আনাগোনা। দুধ চা-৬

শুধু কী কার্ড? টেক্কার নিচে চিপসের সবুজ প্যাকেট মুখ লুকিয়ে আছে, গুঁড়ো গুঁড়ো চিপস, টিপ বিস্কুটের ভাঙা টুকরো, বিস্কুট ঘিরে সারি সারি পিঁপড়ার মোচ্ছব, কাত হয়ে থাকা কাঁচের গ্লাস, গ্লাসের তলানিতে জমে থাকা সুরার অবশিষ্টাংশ। সুরা পড়ে চাদরের এক জায়গা কালচে হয়ে গেছে। একে এখন বিছানা না বলে ভাগাড় বলাই উত্তম। এর মাঝখানে কীভাবে ঘুমালো সে আল্লাহ মালুম!

বিছানার উল্টোপাশ থেকে নাক ডাকার আওয়াজ আসে। উঁকি দিয়ে দেখে উপুড় হয়ে ঘুমাচ্ছে গিয়াস, তার লম্বা ঢ্যাঙ্গা পাটা আয়েসে তুলে দিয়েছে জাহাঙ্গীরের পায়ের ওপর। উদাম গা, পরনে স্রেফ একটা জাঙ্গিয়া ছাড়া কিছু নেই।

দপ করে মাথায় আগুন ধরে যায় জাহাঙ্গীরের। শালারে কত করে বললাম-সোফায় ঘুমা, সোফায় ঘুমা। শালা ঠিকই বিছানায় এসে সেঁদিয়েছে!

আরাম চাস, না? নে, শালা আরাম নে।

পশ্চাৎদ্দেশে একটা মোক্ষম লাথি মেরে বসে সে। “অই হালা ওঠ!”

বেমক্কা লাথি খেয়ে টাল সামলাতে পারে না গিয়াস। পড়ে যায় বিছানার নিচে।

“আল্লাহরে…”

ফোনের ঘন্টি ততক্ষণে একদফা বেজে ক্লান্ত হয়ে স্তিমিত হয়ে গেছে। খেয়ালই ছিল না তার। দ্বিতীয় দফা রিং বেজে উঠতে টনক নড়ে জাহাঙ্গীরের। ফোন রিসিভ করে হ্যালো বলতে না বলতেই ওপাশ থেকে বাজখাই গলা ভেসে আসে।

“ফোনের রিং কানে যায় না, বাইঞ্চোত?”

জাহাঙ্গীর মনে মনে প্রমাদ গুনে। এই লোকটা আদর করে তাকে বাঞ্চোত বলে ডাকে। কিন্তু যখন সিরিয়াস লেভেলে চেতে যায় তখন একটা

অতিরিক্ত ই যুক্ত হয় গালির সাথে। বাঞ্চোত হয়ে যায় বাইঞ্চোত!

“কসাই কাসেম কই থাকে জানোস?”

“কসাই কাসেম?” রীতিমত আকাশ থেকে পড়ে জাহাঙ্গীর।

“হ্যাঁ, কসাই কাসেম!”

আলবত জানে! কেন জানবে না? কিছুকাল মহাখালী কাঁচা বাজারে মুরগি বেচতে জাহাঙ্গীর। তখন থেকেই কসাই কাসেমের সাথে চেনাজানা তার। বন্ধুত্বের খাতিরে ওর কত মুরগির চামড়া ছিলে মাংস কেটে দিয়েছে কাসেম! নাহলে কাসেম মুরগি ছুঁয়েও দেখতো না। গরু-ছাগল বানাতেই ব্যস্ত থাকতো।

“হ, জানি। ক্যান, কাসেম কী করছে বাই?” উচ্চারণে সমস্যার কারণে জাহাঙ্গীরের ভাই ডাকটা বাই হয়ে যায়। ফোনের ওপাশের লোকটা ব্যাপারটা জানে। ডাকটা মোটেও পছন্দ না তার, রীতিমত দাঁত কিড়মিড় করে সহ্য করা লাগে।

“কোন দুনিয়ায় তুই থাকস, হালা বাইঞ্চোত?”

আবারো প্রমাদ গুনতে হয় জাহাঙ্গীরকে। লোকটার রগচটা স্বভাব কিংবদন্তিতুল্য। একসময় ডিবি’তে চাকরি করতো। রেগে গিয়ে একবার এক পাতি নেতার মাতাল ছেলেকে আচ্ছামতো পিটিয়েছিলো। এর প্রতিক্রিয়া হয় মারাত্মক। নেতার চেলাচামুন্ডারা ওকে জানেই মেরে ফেলতো। তখন লোকটার বস ওদেরকে ঠান্ডা করেন, পাতি নেতাকে বুঝান। জানে মেরে ফেললে মিডিয়া খুব হাউকাউ করবে, পাবলিক সিমপ্যাথি নেতার বিপক্ষে যাবে। জিনিসটা দলের জন্য ভালো হবে না।

নেতা ঠান্ডা মাথায় সব বুঝেন, তারপর একটা সমঝোতায় আসেন। জানের বিনিময়ে তাই চাকরিটা নট হয়ে যায় লোকটার। তারপর থেকে প্রাইভেট এজেন্সি খুলে টুকটাক কাজ করে ও। নিজের নামের অদ্যাক্ষর দিয়ে এজেন্সির নাম রাখা-ডাবল আর প্রাইভেট এজেন্সি। ডাবল আর এর পূর্ণাঙ্গ রুপ হলো রাফসার রশিদ।

ডাবল আর কাজে খুবই দক্ষ, তবে মেজাজটা এখনো আগের মতই চড়া। রেগে গেলে তুলকালাম কান্ড ঘটিয়ে বসে।

তবে আপাতত মেজাজকে ব্যাকসিটে পাঠিয়ে সংক্ষেপে ঘটনাগুলো খুলে বলে সে।

চুপ মেরে ডাবল আর এর কথা শুনে যায় জাহাঙ্গীর। তার ঠিক বিশ্বাস হতে চায় না। এও কী সম্ভব?

কাসেম কোপ মেরে মাথা দু’ফাঁক করে দিছে!

“কাসেম কই থাকে রে?”

খানিকক্ষণের জন্য মাথাটা আবারো শূন্য হয়ে যায় জাহাঙ্গীরের। প্রশ্নটা অনুধাবন করতে সময় লেগে যায় তার। রাফসার রশিদের আরেকটা ধাতানির প্রয়োজন পড়ে।

“অই বেটা বাইঞ্চোত!”

এবার নিজের কণ্ঠস্বর খুঁজে পায় জাহাঙ্গীর। “কাম ঘটায়া কাসেম কী আর ওর বাড়িত যাইবো?”

“তাইলে কই যাইবো?”

“রিতার বাড়ি!”

*

অধ্যায় ১৩

কসাই কাসেমের মোটরসাইকেলে ডানা জুড়ে দিলে এতক্ষণে ও হয়তোবা সাত আসমান ভেদ করে স্বর্গেই পাড়ি জমাতো।

ঢাকার রাস্তায় রীতিমত আগুন ছুটাচ্ছে সে। আক্ষরিক অর্থেই তার কালো টায়ারের ঘর্ষণে পিচঢালা রাস্তায় স্ফুলিঙ্গ উড়তে দেখা যায়। ইতিমধ্যে ও দুইটা রেড লাইট অমান্য করেছে, ভিড়ের মাঝে সাইকেল তুলে দিয়েছে ফুটপাথে। ফুটপাথ লোকে লোকারণ্য, মোটরসাইকেল থেকে বাঁচতে মানুষজন পড়িমরি করে ছুটে। এক মধ্যবয়স্ক লোক পা ধরে কঁকাচ্ছে। কাসেমের মোটরসাইকেলের ধাক্কায় মারাত্মক ব্যথা পেয়েছে লোকটা। আরেক ফলবিক্রেতার আপেল-কমলা মাটিতে গড়াগড়ি খায়। বিক্রেতার হায় হায়, পথচারীদের আতঙ্কিত চিৎকার, গালাগালি কোন কিছুতেই যেন হুঁশ ফিরছে না কাসেমের।

সে এখন সবকিছুর ঊর্ধ্বে। বিশ বছরের সুদীর্ঘ কসাই জীবনে তার তীক্ষ্ণ চাপাতির ফলা কম মাংস ভেদ করেনি। গরু, ছাগল, ভেড়া, হাঁস, মুরগি। মাংস বানানোতে তার জুড়ি নেই। কুরবানী ঈদে উটের মাংস বানানোর অভিজ্ঞতাও আছে তার। গুলশানের সিকদারসাহেব তো ওর উট বানানো দেখে মুগ্ধ হয়ে গিয়েছিলেন সেবার। মুগ্ধ হওয়ারই কথা। বেলা সাড়ে এগারোটার মধ্যে আস্ত উট বানানো শেষ! এটা কী ছেলেখেলা নাকি!

মুগ্ধ সিকদারসাহেব ওর মোবাইল নাম্বার নিলেন, ওকে মোটা বকশিস দিলেন, বললেন এই ঈদেও ডাকবেন। যাওয়ার সময় ওর হাতে এক ব্যাগ উটের মাংস ধরিয়ে দিয়েছিলেন ভদ্রলোক। কিন্তু মাংস খেয়ে মোটেও আরাম পায়নি কাসেম। কেমন জানি রাবারের মত শক্ত। বৌ তো বলেই বসলো-”ইতা কুনু মাংসের জাত অইলো?”

আরে ফকিন্নী, বাপের জন্মে খাইসিলি উটের মাংস?

শুধু কী উট, বছর পাঁচেক আগে ওর চাপাতির নিচে হরিণ শাবকও নিজের দেহ পেতে দিয়েছিল। রাজশাহীর বিশিষ্ট ব্যবসায়ী আহমেদ রশিদ চৌধুরী। বিশাল বড়লোক। রাজশাহীতে মাইলের পর মাইল ওর জমি আছে; আছে ধানক্ষেত, ভুটা ক্ষেত, সবজি ক্ষেত, আমবাগান, আনারস বাগান, সুপারি বাগান। জেলা শহরে স’মিল, লেদ কারখানা, দোকান, মার্কেট। কী নেই?

একটাই ছেলে ভদ্রলোকের। আদরাব রশিদ চৌধুরী। শারীরিক ত্রুটি নিয়ে জন্মেছে ছেলেটা, মাথা বেলুনের মতো গোল। কসাই কাসেমের মনে হয়, পিন দিয়ে খোঁচালে ঠাস করে বেলুনসদৃশ মাথাটা ফাটবে। পলকহীন চোখ দুটো দিয়ে ড্যাবড্যাব করে তাকিয়ে থাকার ঈর্ষণীয় ক্ষমতা নিয়ে জন্মেছে আদরাব। মুখটা সবসময় হাঁ করে রাখে, যেনবা ক্ষুধার্ত হাঙ্গর মাছ খুঁজে পেয়েছে তার কাঙ্ক্ষিত শিকার। এই কপ করে গিললো বলে।

মুখ হাঁ করে ওর পাশেই এসে বসেছিল ছেলেটা ওইদিন। মুখের একপাশ দিয়ে লালা ঝরতে দেখে গা গুলিয়ে উঠেছিল কসাইশ্রেষ্ঠের। তখনো সে জানতো না এই ছেলেটার জন্যই এত এলাহি আয়োজন করা হয়েছে।

দেখে ‘নাক টিপলে দুধ বের হবে’ টাইপ বাচ্চা মনে হলেও পরে কাসেম জানতে পারে আদরাবের বয়স নাকি ৩৬! ওর বৌ আছে। দিন বিশেক আগে বহু চেষ্টায় ওর এক বাচ্চাও হয়েছে। বাচ্চাটির আজ আকিকা। নাতির আকিকা উপলক্ষে অস্ট্রেলিয়া থেকে অর্ডার দিয়ে একজোড়া পূর্ণবয়স্ক হরিণ কিনে নিয়ে এসেছেন আহমেদসাহেব। আত্মীয়স্বজনদের হরিণের মাংস খাওয়াবেন।

কাসেমের দূর সম্পর্কের এক মামা আহমেদ সাহেবের ম্যানেজার। উনিই ভাগ্নের জন্য সুপারিশ করেন-”ও খুব ভালো মাংস বানায়!”

শুনে আহমেদসাহেব চমকৃত হন। হরিণের মাংস বানানোর জন্য তাই ডেকে নিয়ে আসা হয় কসাই কাসেমকে। কাসেমও হাজির হয়ে যায় চাপাতি-ছুরি নিয়ে।

ছুরির ফলা যখন হরিণের মসৃণ চামড়া ভেদ করে মাংসে ঢুকে কাসেমের তখন যে অনুভূতি হয় তার সাথে তুল্য একটা অনুভূতি-ই। কাসেমের বস্তি ভাষায়-মাল ফেলার অনুভূতি। দ্রভাষায় অর্গাজম, রাগমোচন। ইন ফ্যাক্ট, মাংস বানানোর পর কেউ খোঁজখবর করলে কাসেমকে আহমেদসাহেবদের কর্নারের টয়লেটে খুঁজে পেত। হাত মারছে!

ধর্মে মানা, না হলে নধর শূয়োরও তার হাত থেকে মুক্তি পেত না। কিন্তু তাই বলে কী কসাই কাসেম কখনো ভেবেছিল তার তীক্ষ্ণধার চাপাতির ফলা মানুষের মাংস ভেদ করবে, যেভাবে ছুরি ভেদ করে মাখন?

কিন্তু কী থেকে কী হয়ে গেল! কসাই কাসেমের চাপাতি জায়গা করে নিলো চকচকে টাকওয়ালা লোকটার মস্তকে।

কিন্তু কী থেকে কী হয়ে যাওয়াটা কী কসাই কাসেমের নিয়তি না? পঁচিশ বছর আগে ওর সৎ বাপ যখন মা’কে বেল্ট-পেটা করছিল তখনও তো কী থেকে কী হয়ে গিয়েছিল তার। নিজের অজান্তেই হাতে উঠে এসেছিল ধারালো বটি। তারপর…

“ভাগ কাসেম ভাগ!”

মায়ের চিৎকার শুনে আর দাঁড়ায়নি কাসেম। দৌড়, দৌড়, দৌড়!

আজও যখন তার তীক্ষ্ণ চাপাতির ফলা টাকলুর মাথা এক কোপে ফাঁক করে ফেলে, মা আবারো হাজির। তার যাবতীয় আকাম-কুকামের সময় ভদ্রমহিলা আশেপাশেই থাকেন, শ্লেম্মাজড়িত কণ্ঠে সবসময় তাকে সতর্ক করে দেন–

ভাগ কাসেম ভাগ!

কাসেম তখন আর নিজেকে চিনতে পারে না। তার তখন হঠাৎ করেই দৌড়বিদ মিলখা সিংয়ের কথা মনে পড়ে যায়। এই তো সেদিনই ও আর রিতা মিলে ভাগ মিলখা ভাগ ছবিটা তৃতীয় বারের মত দেখলো। রিতার আবার হিন্দি ছবি দেখার খুব শখ। প্রতিদিনই একটা করে ছবি দেখা লাগে ওর। মাঝে মাঝে কাসেম সঙ্গ দেয়। শারীরিক আনন্দ উপভোগের ফাঁকে ফাঁকে ছবি দেখে। দাবাং, এক থা টাইগার, বাঘি, হিরোপান্তি। মাঝে মাঝে তামিল ছবি দেখে। উরাধুরা অ্যাকশন, উদ্ভট কাহিনী। তামিল নায়করা আবার বেশ বাস্থবান। ওদের গা ভর্তি লোম থাকে আর ঠোঁটের উপরে থাকে তাগড়া গোঁফ। নায়িকাগুলোও গোবদা মার্কা, হাত দেখলে হাতুড়ির কথা মনে হয়।

কোন হাতুড়ি টাইপ তামিল নায়ক অবশ্য রিতার পছন্দ না। রিতার পছন্দ নরম, পেলব টাইগার শ্রফ। বিছানার পাশে টাইগার শ্রফের একটা উদাম গায়ের পোস্টার টাঙ্গিয়ে রেখেছে সে। ছবি দেখতে দেখতে টকাস টকাস হিন্দি বলতে শিখে গেছে রিতা। স্ফুর্তিতে থাকলে কাসেমের সাথে হিন্দিতে বাতচিত চলে ওর। বড় ভালো লাগে কাসেমের।

বৌয়ের মত ম্যান্দামারা না রিতা। স্মার্ট আছে, ফিগারও যথেষ্ট মি। বৌ তো পুরা খোদার খাসী! বিছানায় বসলে একপাশ কাত হয়ে যায়। রিতা বসলে বিছানা কাত হয় না, তবে তার হৃদয় কাত হয়ে যায়। ভূমিকম্প শুরু হয়। দ্রিম দ্রিম করে বাজনা বাজে।

আজ ঘটনা ঘটানোর পর থেকে দ্রিম দ্রিম উচ্চলয়ে বাজছে। শুধু বুকই না, হাতদুটোও কাঁপছে। কাঁপাকাঁপির ঠ্যালায় মোটরসাইকেলের হ্যাঁন্ডেলে বারবার হাত ফসকাচ্ছে। দিকভ্রান্ত মোটরসাইকেল যেন অকূল পাথারে; কখনো ডানে, কখনো বামে। স্থির নেই এক মুহূর্তও। সামান্য একটু স্থিরতার খোঁজে বাচ্ছা অভিমুখে মোটরসাইকেল দাবড়াচ্ছে সে।

বাড্ডায় রিতা আছে। এই মুহূর্তে রিতার সঙ্গ কাসেমের খুব দরকার। একটু শারীরিক উষ্ণতা চাই তার। শরীরভর্তি উত্তেজনা কাসেমের। একটু রিলিজ দরকার।

রিতা হলো সেই রিলিজ।

এক কোপে মাথা দু’ফাঁক তো প্রতিদিন করে না সে। এক কোপে ছাগলের পা আলাদা করে দিতে পারে সে, ভেড়ারও। এক বার বাজি ধরে এক কোপে ভেড়ার মাথা পর্যন্ত আলাদা করে দিয়েছিল। কিন্তু জ্বলজ্যান্ত মানুষের মাথা ফাঁক করে দেয়াটা তো আর চাট্টিখানি কথা না। তারপর হড়বড়িয়ে ফাঁকের ভেতর থেকে বেরিয়ে আসলো সাদা সাদা মগজ, লাল লাল রক্ত! রক্ত-মগজে এক্কেরে মাখামাখি!

কুপ দিলাম আর ব্রেইন বাইর হইয়া গেল।

সাথে সাথে কাসেমের মাথার গিটুও যেন খুলে যায়। কাসেম ভেবে দেখেছে প্রতিবার খুনের পর এই রকম অনুভূতি হয় ওর। দুটি সম্পূর্ণ ভিন্নধর্মী অনুভূতি। একটা অস্থির উত্তেজনার। অন্যটা উল্লাসের, স্বাধীনতার। মনে হয় কোথাও যেন গিটু লেগে ছিল দীর্ঘদিন, এখন খুলে গেছে। মাথাটা ফাঁকা ফাঁকা লাগে তার। আকাশে দুই হাত মেলে উড়তে ইচ্ছে করে। মনে হয় দীর্ঘদিন পর যেন সে জেল থেকে মুক্তি পেয়েছে।

এখন সে মুক্ত, স্বাধীন।

যা ইচ্ছা তাই বলতে পারে। যা ইচ্ছা তাই করতে পারে। তাকে বাধা দেওয়ার কেউ নেই। সে এখন শুধু তার চাপাতি দিয়ে একটার পর একটা মাংস বানিয়ে যাবে। সারি সারি মাংসের দলা আংটায় ঝুলানো থাকবে। নানা রংয়ের, নানা সাইজের। কাঁচা মাংসের মনমাতানো সৌরভে ম ম করবে চারপাশ। সে শুধু একটা একটা করে নামাবে আর বানাবে। নামাবে আর বানাবে।

চপ চপ চপ! চপ চপ চপ!

দুনিয়ায় আর কোন শব্দ থাকবে না, চাপাতির চপ চপ ছাড়া।

একটু হালকা লাগে তার। স্পিড আরো বাড়ায়। রিতার পানে ছুটে চলে তার পঙ্খীরাজ ঘোড়া।

*

অধ্যায় ১৪

বটি সুমনকে ছোটবেলায় বাটি সুমন ডাকতো সবাই। কারণ আর কিছুই না, ওর চুলের ছাঁট। সুমন সবসময় বাটি ছাঁট দিতো, যার জন্য এই অদ্ভুত নামকরণ। অবশ্য ছাঁটটা ও নিজের ইচ্ছায় দিতো না, ঠেকায় পড়ে দিতো।

ছোটবেলায় সুমনের মা নিজেই ছেলের চুল কেটে দিতেন। আর চুল কেটে দেয়া বলতে ভদ্রমহিলা বুঝেন লম্বা একটা কাঁচি নিয়ে মাথার চারপাশ থেকে চুল কেটে কেটে ছোট করে ফেলা। চারপাশ থেকে কাটতে কাটতে শেষমেশ মাথার উপরিভাগে রয়ে যেত কিছু চুল যা উপর থেকে বাটির মত দেখায়।

আর এই বাটি দেখেই মা সন্তুষ্ট হয়ে যেতেন। তার মুখে হাসি ফুটে উঠতো। সুমনের গালে ধড়াস করে একটা থ্যাবড়া চুমু দিয়ে তিনি খাস বগুড়ার ভাষায় বলতেন, “হামার ছোলেক সিংক্যা নায়ক নায়ক লাগিচ্ছে!”

কিন্তু সুমন ভালোমতোই জানতো ওকে মোটেও নায়ক নায়ক লাগছে। । ওকে মূর্তিমান গাধার মতো লাগছে। সার্কাসের ক্লাউনের মতো লাগছে। ক্লাউন দেখলে যেরকম আমরা হেসে গড়াগড়ি খাই, সুমনকে দেখেও সবাই হেসে গড়াগড়ি খাওয়া শুরু করলো। সুমন পারলে গর্ত খুঁড়ে তার মাঝে ঢুকে পড়ে। তার খারাপ লাগতো, নিজেকে ছোট মনে হতো। মনে মনে প্রতিজ্ঞা করে ছোট্ট সুমন, যারা আজ তাকে দেখে ঠোঁট বেঁকিয়ে হাসছে একদিন তাদের ঠোঁট টেনে ছিঁড়ে ফেলবে ও। সেদিন ওরা কাঁদবে, আর ও হাসবে। হিসাব ওইদিন সমান সমান হবে।

ছোটবেলায় এরকম কতশত প্রতিজ্ঞা আমরা করি, বাস্তবে কতজন তা পালন করি? খুবই কম। সেই খুব কমদের মধ্যে আমাদের সুমনও আছে। কারণ সুমন কিন্তু তার প্রতিজ্ঞা পালন করেছিল। বছর বিশেক পরে সে ঠিকই খুঁজে বের করে তার পুরনো বন্ধুদের-যারা তাকে দেখে একসময় মুখ বেঁকিয়ে হাসতো। এই বের করা এত সহজ ছিল না। বিশ বছর দীর্ঘ সময়। এর মধ্যে ক’জন মারা গেছেন, ক’জন দেশান্তরী, ক’জনের কোন খোঁজ খবর নেই। একদম লাপাত্তা।

তবুও গরুখখাঁজা খুঁজে সুমন। তন্নতন্ন করে ফেলে পুরো বাংলাদেশ। একদম যাকে বলে, চিরুনি অভিযান। দীর্ঘদিনের পরিশ্রমে কয়েকজনকে হাজির করতে সমর্থ হয় সুমন। হিসাব চুকানোর দিন আসে।

বটি ধারালো করে সুমন। তারপর এক কোপে ঠোঁট কেটে নেয়। মাঝে মাঝে হিসাবে কমবেশ হয়ে যেত। ঠোঁটের সাথে নাকও চলে আসতো। সেইসব হতভাগাদের জন্য চুকচুক করে খানিকক্ষণ আফসোস করা ছাড়া আর কীইবা করতে পারে সুমন? তাই করতো সে।

এরপর থেকে বাটি সুমন পরিণত হয় বটি সুমনে। বটি আবার দীর্ঘদিন কাসেমের অ্যাসিস্ট্যান্ট ছিল। কোরবানীর ঈদে দুজন জোড়ায় জোড়ায় মানুষের বাসায় গিয়ে মাংস বানিয়ে আসতো। কাসেমের হাতে থাকতো চাপাতি, সুমনের বটি।

দুজনই কাজে দক্ষ। মাংস বানাতে তাই সময় বেশি লাগতো না। মালিকপক্ষ বেজায় খুশি। হাত খুলে বকশিস দিতো।

সে সব পুরনো কথা। বটি সুমন এখন আর মানুষের বাড়ি বাড়ি গিয়ে মাংস বানিয়ে দিয়ে আসে না। ওইটা নিম্নস্তরের কাজ। কসাই থেকে তার পদোন্নতি হয়েছে। বটি সুমন এখন পুরোদস্তুর সন্ত্রাসী। তার এখন নিজস্ব একটা বাহিনী আছে, বটি বাহিনী। টিবি গেইট এলাকার সমস্ত অপরাধ তারই আঙ্গুলিহেলনে হয়। সে আঙুল হেলে, লাশ পড়ে। সে আঙুল হেলে না, লাশও পড়ে না। কয়েকবছর আগে ও কাসেমের অ্যাসিস্ট্যান্ট ছিল, এখন চাইলে ওরকম দুই-দশটা কাসেমকে পকেটে পুরে রাখতে পারে সে। ওর জন্য এটা কোন ব্যাপারই না।

কালকে অনেক রাত পর্যন্ত গঞ্জিকা সেবন করেছে সে। তারপর শেষ রাতে ঘরে ফিরে আশ্রয় নিয়েছে তায়্যিবার বুকে। কী হয়েছে পরিস্কার মনে নেই সুমনের, খালি তায়্যিবার পরিতৃপ্ত হাসির কথা খেয়াল আছে। বয়স বেশি না মেয়েটার। উনিশ হবে বড়জোর। কিন্তু মারাত্মক ভারি শরীর। আর ভারি শরীরের প্রতি সুমনের ভয়ানক দুর্বলতা। থলথলে মাংস দেখলেই রক্ত গরম হয়ে উঠে তার।

পর্দা ভেদ করে রোদ এসে তেরছাভাবে বিছানায় পড়েছে। খানিক আগে ঘুম ভেঙেছে সুমনের। পাশেই তায়্যিবার মাংসল শরীর, কিন্তু সুমন কোন ধরণের আকর্ষণ বোধ করে না। খিদেয় পেট চোঁ চোঁ করছে। এই মুহূর্তে পেটপূজা দরকার, ইন্দ্রিয়পূজা পরে করা যাবে।

এক রুমের ফ্ল্যাটে ঠেসে সবকিছু রাখা। টিভি, ফ্রিজ, গ্যাসের চুলা-সব এখানেই। চুলার ওপরে দড়ি টেনে কাপড় শুকায় তায়্যিবা। কোন খাবার টেবিল নেই। ভাত-তরকারি প্লেটে নিয়ে মাটিতে বসে খেতে হয়। কিংবা বিছানায়। সোফা-টোফা কিছু নেই। বাইরে থেকে কেউ আসে না। আসলেও মাটিতে আসন গেড়ে বসতে হবে। অন্য কোন উপায় নেই। একটাই চেয়ার। ওই চেয়ারের আবার একটা পায়া ভাঙা। দেয়ালের সাথে ঠেস দিয়ে দাঁড় করিয়ে রাখা হয়েছে। চেয়ার খালি নেই, ওটার ওপর জায়গা করে নিয়েছে চাইনিজ সোগাও কোম্পানির একটা কমদামি ব্লেন্ডার। ফলের রস খাওয়ার দারুণ শখ তায়্যিবার। তাই একটা কিনে দিয়েছে সুমন।

ফ্রিজ খালি, ধূ ধূ মরুভূমি। বোতলে ঠান্ডা পানি রাখা। একটা গাজরের অবশিষ্টাংশ আছে, আর একটা চুপসে যাওয়া শসা। দুটা ডিম মিলে উপরের তাকে। এতক্ষণ চোখে পড়েনি সুমনের। ডিম দেখে চেহারা উজ্জ্বল হয়ে উঠে তার।

বড় দেখে একটা গ্লাস নিয়ে আসে সে। দুটা ডিম ভেঙে উপুড় করে ঢেলে দেয় গ্লাসে। লবণ মেশায়, মরিচ গুঁড়া ছিটিয়ে দেয়। ধনিয়া পাতা ছিল সামান্য, ওগুলোও মেশায়। চামচ দিয়ে নাড়ে খানিকক্ষণ। গ্লাসে রাখা তরল পদার্থ থলথল করে উঠে।

ঘ্রাণ নেয়ার জন্য মুখের কাছে একবার নিয়ে আসে সুমন।

আহা!

খিদেয় পেটটা মোচড় দিয়ে উঠে তার।

আর তখনই বেরসিকের মতো মোবাইলটা বেজে উঠে। স্ক্রিনে ভেসে উঠেছে একটা নাম-ঘুঘু। মুখে আসা মাদারচোত গালিটা অবলীলায় গিলে ফেলে সুমন। সবুজ বাটনে চাপ দিয়ে হাসি হাসি মুখে বলে-”আরে বস! কী মনে কইর‍্যা?”

“জানালার কাছে একটু আয় তো সুমন।”

ঘরে একটাই জানালা। নিচের রাস্তার দিকে মুখ করা। ওটার দিকেই এগোয় সে। নিচের গলিতে দুইটা রিকশা দেখা যায়, একটা ভ্যানগাড়িতে করে তরকারি বিক্রি করছে একজন। কয়েকজন পথচারী নিশ্চিত মনে হেঁটে যাচ্ছে। আর কেউ নাই।

দ্রুত একবার চোখ বুলিয়ে নেয় সুমন। তারপর বলে, “বস আমি তো ঢাকায় নাই। বগুড়া আইছিলাম একটু কামে। আম্মার শরীরটা বেশি ভালা না…”

কথা শেষও করতে পারে না সে। তার আগেই বিকট একটা শব্দ। সদর দরজা সশব্দে ভাঙে। হুড়মুড়িয়ে ঘরে ঢুকে পড়ে জনা চারেক লোক। সবার হাতেই রিভলবার। পেছন থেকে সানগ্লাস পরিহিত একজন সামনে এগিয়ে আসে।

“তোর আম্মার শরীর খুব বেশি খারাপ নাকি রে?”

প্রকান্ড একটা শব্দ হয়। লাফ দিয়ে উঠতে গিয়ে বিছানা থেকেই পড়ে গেছে তায়্যিবা। পা বোধহয় মচকে গেছে। কঁকায় খানিকক্ষণ। তারপর রিভলবারধারী একজনের ধমক খেয়ে চুপ মেরে যায়।

“মামুন ভাই…” অপ্রস্তুত ভঙ্গিতে হাসে সুমন। কী বলবে খুঁজে পায় না।

দুজন রিভলবার ধারী ইতিমধ্যে ঘর তন্নতন্ন করে খুঁজছে। ঘরের সাথে লাগোয়া বাথরুম দেখে, খাটের তলা দেখে। ড্রয়ার হাতড়ায়, ফ্রিজ খুলে।

“কসাই কাসেম কই, হারামজাদা?” মামুন জিজ্ঞেস করে।

“কাসেম ভাই! কাসেম ভাই আইবো কইখন ভাই?” চেহারায় বিস্ময় ফুটে উঠে তার।

এগিয়ে গিয়ে গালে একটা চড় কষিয়ে দেয় মামুন। “মিছা কথা বলবি তো খুপড়ি উড়ায়া দিমু হারামজাদা। বল, কাসেম কই?”

চড় খেয়ে পৃথিবীটা দুলে উঠে সুমনের। কাসেমকে দিয়ে মাঝে মাঝে টুকটাক কাজ করিয়ে নিতে সুমন। ব্যাপারটা কেউ জানে না, বটি বাহিনীর দু’একজন ছাড়া। মামুনও তথ্যটা জানে। রাষ্ট্রীয় গোয়েন্দা সংস্থা ঘুঘু’র অফিসার মামুন-অর-রশিদ দীর্ঘদিন ধরেই বটি বাহিনীর পিছু নিয়েছে। মওকার অপেক্ষায় আছে। মওকা পেলেই কোপ দিবে। একদম গলা বরাবর।

কিন্তু সুমন ভেবে পায় না কাসেম ভাই আবার কী করলো?

আরো একটা রাম থাপ্পড় খেয়ে ধরায় ফিরে আসে সুমন। তায়্যিবা সুর তুলে কান্নার। রিভলধারী লোকটা আবারো একটা ধমক দেয়। তায়্যিবা চুপ মেরে যায়।

কিন্তু মুখ খুলে যায় সুমনের।

*

অধ্যায় ১৫

আজ সকাল থেকেই কুফা দিন যাচ্ছে মালেকা বানুর। সক্কাল সক্কাল ঘুম থেকে উঠেই হাত ফসকে কাঁচের জগ পড়ে একশো টুকরা। অনেক শখ করে কিনেছিল সে জিনিসটা। আড়াইশো টাকা দাম। দোকানদার চাচ্ছিল সাড়ে তিনশো। মূলামূলি করে শেষ পর্যন্ত আড়াইশো টাকায় রফা হয়। জগের গায়ে সুন্দর নকশা কাটা ডিজাইন। গোলাপ ফুলের ডিজাইন। থোকা থোকা ফুল উঠেছে। হাতলের গ্রিপটা বেশ আরামদায়ক, ধরতে অনেক সুবিধা। অথচ সেই আরামদায়ক গ্রিপই কিনা ফসকে গেল। সুন্দর নকশা কাটা গোলাপ ফুলের ডিজাইন চোখের পলকে মাটিতে গড়াগড়ি খায়। বুকটা হু হু করে উঠে মালেকা বানুর।

আহারে!

এর মধ্যে পাশের বাসার কুসুম ভাবি এসে বিচার দেয়। বিষ্ণু নাকি ওর ছেলেকে মেরেছে। গালে ঘুষি মেরেছে, আরেকটু হলে চোখে লাগতো। শুনে নিমেষেই মেজাজ তিরিক্ষি হয়ে উঠে মালেকা বানুর। বিল্ট দিনদিন তাঁদড় হচ্ছে। হবে না কেন, বাপ কী কম তাঁদড়? যেমন বাপ তেমন পোলা। ভাবিও ঘ্যানঘ্যানিয়ে অভিযোগ তুলে।

পোলাটা বেয়াদব হইছে খুব। যার তার গায়ে হাত তুলে। সেদিন আমারে দেইখ্যা ভেংচাইলো।

বিল্টুর খোঁজ মিলে না। কোথায় জানি পালিয়েছে। আসুক, আজকে ওর কপালে খারাবি আছে।

এর মাঝে সকাল থেকে সাপ্লাইয়ে পানি নাই, রান্নাও বসানো যাচ্ছে না। বিটা থাকলে পাড়ার টিউবওয়েল থেকে পানি আনা যেত। মালেকা বানুর বৃদ্ধা ফুফু শ্বাশুড়ি ঘ্যানঘ্যান করে-”বৌ, খাওন দ্যাও। ক্ষুধা লাগছে।”

তিরিক্ষি মেজাজ আরো তিরিক্ষি হয় মালেকা বানুর। এত খিদে ক্যান বুড়ীর? খালি খাই খাই খাই। কিন্তু বুড়ীর ঘ্যানঘ্যানানি কমে না। আরো বাড়ে।

খাওন দ্যাও। খাওন দ্যাও। খাওন দ্যাও।

ঘরে পানি যা ছিল তা দিয়ে কোনমতে রান্না বসায় মালেকা বানু। নাস্তা বানিয়ে বুড়ীকে শান্ত করে। তারপর যায় টিউবওয়েলে পানি আনতে। কিন্তু টিউবওয়েলে তখন বিশাল লাইন। পুরো মহল্লার মানুষ এসে হাজির হয়েছে টিউবওয়েলের সামনে। একেকজনের হাতে চার-পাঁচটা করে কলসি ও বালতি। লাইন দীর্ঘ থেকে দীর্ঘতর হয়। কাঁচরম্যাচর বাড়ে। এক পর্যায়ে আবদুল দোকানির বৌ তার লাল বালতি নিয়ে ঝাঁপিয়ে পড়ে কানা বদরুলের বৌয়ের ওপর। কানা বদরুলের বৌ মৌসুমী নাকি ওকে খানকি বলেছে। গালি শুনে তো আর বসে থাকার পাত্র না আবদুল দোকানির বৌ সালমা। অ্যাকশনে নামে ও।

মৌসুমীর চুলের মুঠি ধরে ঝাঁকায় সালমা-”তুই খানকি। তোর বাপ খানকি। তোর মা খানকি। তোর চৌদ্দগুষ্ঠি খানকি।”

মানুষজন লাইন ছেড়ে তামাশা দেখতে বসে যায়। মারামারিতে লাভই হয় মালেকা বানুর। টুক করে লাইন ভেঙে পানি ভরে নিয়ে আসে।

মালেকা বানু উৎফুল্ল মনে বাড়ির পথ ধরে। সে তখনো জানে না মহাখালী কাঁচাবাজারে ওর স্বামীপ্রবর কারো মাথায় চাপাতির কোপ বসিয়ে দিয়েছে। অবশ্য সে কথা জানতে খুব বেশি দেরি হয় না তার।

বাড়ির সামনে আসতেই মালেকা বানু ওর বাবাকে উদ্বিগ্ন মুখে দাঁড়িয়ে থাকতে দেখে। ওর বাবা ইব্রাহিম লস্কর, মেথর প্রধান। ভদ্র ভাষায় সরকারি পয়ঃনিষ্কাশন কর্মীদের নেতা। মানুষদের হাগা-মুতা পরিস্কার করা ওর কাজ। আপাতত সেমি রিটায়ারমেন্টে আছেন। ওর বড় ছেলে ইসমাইল এখন বাপের কাজ দেখাশোনা করে। বাবার পেছনে ছোট ছেলে ইয়াকুবকে দেখা যায়। ইয়াকুব অবশ্য এই লাইনে নাই। সে পড়াশোনা করছে। ইব্রাহিম লস্করের ইচ্ছা ছেলেকে ব্যারিস্টার বানাবেন। মেথরের ছেলে ব্যারিস্টার হবে, কালো গাউন পরে গটগট করে অফিসে যাবে। গর্বে তার বুক ফুলে যাবে।

ইয়াকুবের মুখেও শঙ্কার কালো ছায়া।

বাপের মুখে বিস্তারিত সব শুনে মাথায় বাজ পড়ে মালেকা বানুর। কাসেম ভর বাজারে কাউকে কোপ মেরেছে। সেটা এখন ফলাও করে টিভিতে দিচ্ছে। লোকটা খুব গুরুত্বপূর্ণ কেউ খুব সম্ভবত। বাজার এখন গিজগিজ করছে পুলিশে।

বাড়ির সামনেই ধপ করে বসে পড়ে মালেকা বানু। তার মাথা ঘুরছে তখন। শ্যালক ইয়াকুব দুলাভাইকে ফোন ঘুরায়। ফোন বেজে যায়, কেউ ধরে না। এবার শ্বশুর ইব্রাহিম লস্কর নিজের জামাতাকে ফোন করেন। রিং হয়, কেউ ধরে না। বৌ মালেকা বানুও ফোন করেন। কিন্তু না। কাসেম হয়তোবা বধির হয়ে গেছে। ফোনের রিং আর শুনতে পাচ্ছে না।

টিভি দেখে আরো কয়েকজন এসে জড়ো হয় বাড়ির আশেপাশে। কেউ কেউ সহানুভূতি দেখায়। টিভিতে ভুল দেখাচ্ছে। কাসেম এরকম কিছু করতেই পারে না। এই কাসেম অন্য কাসেম।

ভেতর থেকে কাসেমের রোগাক্রান্ত ফুফু-ও এসে সুর তুলে। মা মারা যাওয়ার পর এই ফুফুই তো কোলেপিঠে করে মানুষ করলো কাসেমকে। খাওয়ালো, পরালো। কাসেমকে উনি চিনবেন না তো কে চিনবে? তিনি জোর গলায় দাবি করেন, কাসেম মোটেও এইরকম মানুষ না। এগুলো সব ষড়যন্ত্র। উত্তরপাড়ার আমিন জোয়ার্দারের বাপ এগুলো করতেছে। যদিওবা আমিন জোয়ার্দারের বাপ আজ আট বছর হলো পটল তুলেছে। ওপারে বসে কেউ যদি ষড়যন্ত্র করতে পারে তাহলে হিসাব ভিন্ন অবশ্য।

এক ফাঁকে বন্টু এসে হাজির হয়। কী ঘটেছে তা বুঝতে অসুবিধা হয় না তার। চুপচাপ এক কোণায় গিয়ে বসে পড়ে ও।

হঠাৎ একটা শোরগোল উঠে। সাংবাদিক এসেছে, সাথে ক্যামেরা ও ক্রু। নড়ে চড়ে বসে সবাই। কাসেমের বদৌলতে চেহারাটা টিভিতে দেখালে মন্দ হয় না। পাড়ার সবাই ততক্ষণে আছড়ে পড়েছে কসাই কাসেমের বাসায়।

সাংবাদিক এক তরুণী। বয়স ১৮-২৫ এর মধ্যে হবে। ফতুয়া-জিন্স পরে আছে, চেহারায় দৃঢ়তা। হেসে নিজের পরিচয় দেয়। আমব্রিন রহমান, এল টিভি। আমব্রিনের চোখেমুখে সমবেদনার ছাপ। তার প্রশ্নগুলোও বেশ নিরীহ গোছের। কেমন আছেন, কাসেম মানুষ হিসেবে কেমন, এখন কোথায় আছে কিংবা থাকতে পারে এই টাইপ। ইন্টারভিউ চলছিল ভাললাই। কিন্তু গোল বাঁধে আমব্রিন যখন কসাই কাসেমের মিস্ট্রেসের প্রসঙ্গ তুলে।

“শুনেছি কাসেমের অনেক মিস্ট্রেস আছে, এ ব্যাপারে আপনার অভিমত কী?” নিরীহ এক প্রশ্নের ভিড়ে সাক্ষাৎ কালো কেউটে ছুঁড়ে দেয় আমব্রিন।

“মিছটেছ মানে?”

“মিস্ট্রেস বলতে বুঝায়…” আমব্রিন মিস্ট্রেসের কেতাবি শব্দ হাতড়ায়, কিন্তু মুখ ফসকে অন্য কিছুই বের হয়-”বান্ধা মেয়েমানুষ…”

পাশ থেকে ক্যামেরাম্যান ফিসফিসিয়ে শালীন একটা শব্দ জোগায়। “রক্ষিতা।”

শব্দ খুঁজে পেয়ে হাঁফ ছেড়ে বাঁচে আমব্রিন। “হ্যাঁ। রক্ষিতা।”

নিমেষে শ্রাবণের কালো মেঘ এসে জড়ো হয় মালেকা বানুর মুখে। তার শ্যামলা মুখখানিতে কেউ যেন আলকাতরা গুলে দিয়েছে।

এবার মুখ খুলে যায় মালেকা বানুর। “রিতা তো একটা বেশ্যা। একটা মাগী। একটা ছিনাল… দুধ-পাছা দেখায়া জোয়ান পুরুষ বশ কইরা রাখে…”

এল টিভির লাইভ টেলিকাস্টের বারোটা বাজে। লাইভ ফিড বন্ধ করে দেয় তারা। কিন্তু মালেকা বানুকে বন্ধ করা যায় না। তার মুখ যেন নায়াগ্রা জলপ্রপাত। পানি পড়ছেই। অবস্থা বেগতিক দেখে মাইক্রোফোন গুটিয়ে সরে পড়ে আমব্রিন ও তার দলবল।

কিন্তু বানের পানির মতো আসতে থাকে সাংবাদিকদের দল। গন্ধ শুঁকে শুঁকে তারা পৌঁছে যায় মালেকা বানুদের দুয়ারে। কিউ টিভি, অবিরাম বাংলা, দৈনিক ভোরের পাখি। ত্যক্ত-বিরক্ত হয়ে পড়ে মালেকা বানু ও তার পরিবার। কিউ টিভি’র এক অনুসন্ধানী সাংবাদিক বাড়ির পেছনের জানালা গলে ভেতরে ঢুকে পড়েন, সাথে হ্যান্ডহেল্ড ক্যামেরা।

“প্রিয় দর্শকবৃন্দ এই বাড়িতেই থাকেন ড. মেহবুব আরেফিন চৌধুরীর খুনি কাসেম মিয়া, যিনি লোকমুখে কসাই কাসেম নামে অত্যাধিক পরিচিত…”

সাংবাদিকের লাইভ টেলিকাস্ট ডেড হতে সময় নেয় না। লাঠিতে ভর দিয়ে কখন যেন কাসেমের বয়স্কা ফুফু এসে হাজির হয়েছে তা ওদের কারোরই খেয়াল নেই। অতঃপর লাঠির এলোপাতাড়ি বাড়িতে অনুসন্ধানী সাংবাদিকতা এখানেই শেষ হয়। হুড়মুড় করে পালাতে গিয়ে সাধের হ্যান্ডহেল্ড ক্যামেরাটাও বিসর্জন দিয়ে আসে ভিডিও ।

অবস্থা খারাপ দিকে মোড় নিচ্ছে এটা বুঝতে অসুবিধা হয় না মালেকা বানুদের। তবে কী তাদের আত্মগোপনে যাওয়া উচিত? এদিকে মেজাজ সপ্তমে চড়েছে ইব্রাহিম লস্করের। মেয়েকে অপদস্থ হতে দেখতে কোন বাবার ভালো লাগে? লস্করেরও ভালো লাগছে না। তবে এত সহজে রণে ভঙ্গ দেয়ার পাত্র না সে। মেয়েকে তাই সাহস জোগায় মেথর প্রধান। “তুই টাইট হইয়া বইয়া থাক, মান্টু। দেখি কে তোর বালডা ছিঁড়ে?”

ফোন দিয়ে নিজের দলবল ডেকে আনে ইব্রাহিম লস্কর। ওরা প্রস্তুত হয়েই আসে। সবার হাতে বড় বড় পলিথিনের প্যাকেট। আর প্যাকেট ভর্তি গু।

“নাটকির পোলাগোরে গু দিয়া ভইরা দিবি। পারবি না?”

“পারমু, ওস্তাদ!” সমস্বরে জবাব দেয় সবাই।

গুয়ের কড়া গন্ধে ম ম করে উঠে চারপাশ। তামাশা দেখতে আসা প্রতিবেশীদের অনেকেই পালায়, কেউ কেউ নাক-মুখ খিচে বসে থাকে। নিজের মেয়েকেও নাক-মুখ কুঁচকাতে দেখে বেঁকিয়ে উঠে মেথর প্রধান, “ঢং করিস না। গু-মুত ছাইনাই তো বড় হইছস।”

নাক-মুখ ঠিক করে কাসেমকে আবার ফোন করে মালেকা বানু। এবার ফোন বন্ধ পায় সে।

দ্য নাম্বার ইউ ডায়ালড ইজ নট এভেইলেভল এট দ্য মোমেন্ট।

কপাল আবার কুঁচকায় মালেকা বানুর। তবে এবার গুয়ের গন্ধে না। ভয়ে, আশঙ্কায়।

*

গুলশান থানার সেকেন্ড ইন চার্জ আকরামুল হককে সকাল থেকেই অদ্ভুত এক ব্যারামে পেয়েছে। সকাল থেকে তিনি শুধু ঢোক গিলে যাচ্ছেন। মাঝে মাঝে ছেদ পড়ছে ঢোক গেলায়, তারপর আবার ঢোক গেলা শুরু। ঢোক গেলা যেন থামছেই না। পানি খান তিনি, অন্য কিছু নিয়ে চিন্তা করার চেষ্টা করেন। কিন্তু লাভ হয় না।

এরকম এলাহি এক কান্ড ঘটে গেল। কসাই কাসেম দা দিয়ে মাথা দু’ফাঁক করে দিলো ডক্টরসাহেবের। তার মনে হয়েছিল ঘটনার ঘনঘটায় আপনাতেই ঢোক গেলা বন্ধ হয়ে যাবে। কিন্তু না।

এই মুহূর্তে ফোর্স নিয়ে ছুটছেন তিনি কসাই কাসেমের ডেরায়। খানিকক্ষণ আগে ওসির শক্ত ধাতানি খেতে হয়েছে। সাংবাদিকরা কসাই কাসেমের বাসা খুঁজে পেয়ে গেল, ইন্টারভিউও নিয়ে নিল ওর স্ত্রীর, আর এতক্ষণ ধরে তারা কী করছে? বাল ফেলছে?

রাস্তায় মানুষজন ভিড় করে টিভি দেখছে। ফতুয়া-জিন্স পরিহিত আমব্রিন রহমানকে দেখা যায়। ঠোঁটে হালকা লিপস্টিক, মুখে মেকআপ। কসাই কাসেমের বৌয়ের ইন্টারভিউ বার বার দেখাচ্ছে। আজ এল টিভির টিআরপি সাঁই সাঁই করে বেড়ে যাবে।

ফোর্সের একজন ইউটিউবে ঢুকে পুরো ভিডিওটা দেখে। টিভিতে পুরো ভিডিও দেখায় নি, কেঁটে ছেটে দেখিয়েছে। সেন্সর করে দিয়েছে। কিন্তু ইউটিউবে আনসেন্সরড জিনিস আছে। কসাই কাসেমের বৌ মালেকা বানুর আলকাতরা গোলা মুখ ভেসে উঠে মোবাইল স্ক্রিনে–

“রিতা তো একটা বেশ্যা। একটা মাগী। একটা ছিনাল… দুধ-পাছা দেখায়া জোয়ান পুরুষ বশ কইরা রাখে…”

কসাই কাসেমের বাড়ির সামনের গলিতে ঢুকে পড়ে পুলিশের জিপ।

*

অধ্যায় ১৬

তখন কসাই কাসেমের বাড়ির পেছন দিকের গলিতে এসে হাজির হয়েছে। ঘুঘুর মাইক্রোবাস। বটি সুমন আঙুল দিয়ে দেখায়-”ঐ যে ঐটা হইলো গিয়া কাসেম ভাই’র বাড়ি।”

বটি সুমনকে ধরে নিয়ে আসা হয়েছে। গাঁইগুই করছিল প্রথম প্রথম। তলপেটে একটা মোক্ষম ঘুষি খাওয়ার পর গাঁই-ছুঁই বন্ধ হয়ে গেছে। খানিকক্ষণ ব্যথায় কুঁই কুঁই করেছে অবশ্য।

পেছন থেকে পাখির কিচকিচ শোনা যায়। খাঁচায় বন্দী ঘুঘু গরম গরম মলত্যাগ করে। বিষ্ঠার গন্ধে মাইক্রোবাসে টেকা দায়। এই কয়েক ঘন্টায় ইতিমধ্যে পেছনের সিটের দফারফা করা হয়ে গেছে। আর সহ্য হয় না লতিফুর রহমানের।

“হাগামুতা ছাড়া আর কী কিছু করতে পারে এই পাখি?” আগুনে দৃষ্টি হানেন তিনি আলমগীরের দিকে তাকিয়ে।

আলমগীর জড়োসড়ো হয়ে বসেছিল, ধমক শুনে আরো গুটিয়ে পড়ে। ঘুঘুগুলোর দিকে কটমট করে তাকায় কিছুক্ষণ। কিন্তু ঘুঘুগুলো ড্যামকেয়ার। তার চোখের সামনেই দেখিয়ে দেখিয়ে মলত্যাগ করে।

“হারামজাদা!” রাগে গা-পিত্তি জ্বলে যাচ্ছে আলমগীরের, কিন্তু বস সামনে। তাই কিছু করতে পারছে না।

“গাড়িটা তুমি নিজ হাতে পরিস্কার করবা, বুঝতে পারছো? নিজ হাতে। মনে থাকে যেন কথাটা।” চতুর্থবারের মতো রণহুংকার ছাড়েন লতিফুর রহমান।

আলমগীর হা-না কিছুই বলে না, মুখটা হাঁড়ির মতো করে রাখে।

মামুনের অ্যাটেনশন তখন অন্যদিকে। সাংবাদিকরা যে ছোঁক ছোঁক করতে করতে কসাই কাসেমের আস্তানায় এসে হাজির হয়েছে তা আর জানতে বাকি নেই তার। ইন্টারভিউটা ইতিমধ্যে কয়েকবার দেখা হয়ে গেছে।

“রিতা কে?” মামুন জিজ্ঞেস করে।

“রিতা কে আমি ক্যামনে কমু, মামুন ভাই? আমি কুনু রিতারে চিনি না।”

বেলুন ফাটার মতো একটা শব্দ হয়। শব্দটা চড়ের। দিনের দ্বিতীয় চড়টা খেয়ে ফেললো সুমন। প্রথমটা বাম গালে খেয়েছিলো, এবারেরটা ডানে। যাই হোক, সমান সমান হয়ে গেল।

ইন্টারভিউটা আবারো তাকে দেখায় মামুন। আবারো দেখে ও, এবং আবারো দুদিকে মাথা নাড়ে। “রিতা নামের কাউরে আমি চিনি না ভাই…”

“আচ্ছা রিতাকে চিনে কী না সেটা না হয় পরে দেখা যাবে। আপাতত ওর ঘরে ঢুকা যাক। যদিওবা কসাই কাসেমের এখানে থাকার সম্ভাবনা প্রায় জিরো। তবু কে জানে হয়তোবা কোন কু পেয়েও যেতে পারি।” লতিফুর রহমান বলেন।

মাইক্রোবাস ছেড়ে বাইরে বের হয় সবাই। সতেজ বাতাস পেয়ে মনটা একটু চাঙ্গা হয়ে ওঠে সবার, ভেতরটা হাবিয়া দোজখ হয়ে গিয়েছিল।

মামুন চার দলে ভাগ করে দেয় সবাইকে। তিনদল পেছন থেকে অ্যামবুশ করবে, একদল চলে যায় সামনে। আলমগীর ওর ঘুঘুর খাঁচা নিয়ে রয়ে যায় বটি সুমনকে পাহারার কাজে। ঘুঘুগুলো সমানে মলত্যাগ করে যাচ্ছে। সুমন চোখমুখ কুঁচকে জিজ্ঞেস করে-”ওগো কী ডায়রিয়া?”

বাংলা পাঁচের মতো মুখ করে রাখে আলমগীর, জবাব দেয় না।

“আমি এইভাবে শিস দিলে সবাই একসাথে অ্যাটাক করবা।” দুই আঙুল মুখে ঢুকিয়ে শিস দেয় মামুন। “কাসেম যাতে ফাঁক গলে না বেরোয়। সাবধান!”

ওদিকে গুলশান থানার সেকেন্ড ইন-চার্জ আকরামুল হকও দায়িত্ব বিলি-বন্টন করে দেন। মুখের বাঁশি দেখিয়ে সবাইকে বলেন-”ফুঁ দিলেই অ্যাকশনে যাবা। অকে?”

“অঙ্কে।” সমস্বরে জবাব দেয় সবাই।

কসাই কাসেমের শ্বশুরসাহেব ইব্রাহিম লস্করও তখন তার সাকরেদদের উদ্দীপ্ত করার জন্য বলছেন

“নাটকির পোলাগোরে গু দিয়া ভইরা দিবি। পারবি না?”

“পারমু, ওস্তাদ!”

মামুন ও আকরামুল হক শিস ও ফুঁ একসাথেই দেন। ব্যাপারটা মোটেও পূর্বপরিকল্পিত ছিল না, হয়ে গেছে। ঘুঘু বাহিনী ও পুলিশ বাহিনী একসাথে অ্যাকশনে নামে। দুইদলের কেউই কারো উপস্থিতির ব্যাপারে ওয়াকিবহাল না। দুইদলের কেউই জানে না তাদের জন্য কী অপেক্ষা করছে।

আকামটা ঘটায় আলমগীর। মাইক্রোবাস খানিকটা দূরেই পার্ক করা, আশেপাশে ওর সাঙ্গপাঙ্গদের কেউ নেই। সবাই গলি ছেড়ে ভেতরে ঢুকে গেছে, এখন যে যার পজিশন নিয়ে ব্যস্ত। মনে মনে আলমগীরের হাসি পায় এক কসাই কাসেমকে ধরার জন্য এত কিছু করা লাগছে ভেবে।

তখনই বিচ্ছিরিভাবে ওর প্রস্রাবের বেগ পায়। হয়তোবা নিজের অজান্তেই ও বহুমূত্র রোগে ভুগছে, হয়তোবা সিরিয়াস মুহূর্তে বেগ পাওয়ার বদঅভ্যাসে ও আক্রান্ত, হয়তোবা মূত্রত্যাগের অতি স্বাভাবিক নিয়মেই তার প্রস্রাবের বেগ পেয়েছে।

হয়তোবা আরো অনেক কিছুই হতে পারে।

ত্যক্ত-বিরক্ত আলমগীর আর সুলুক সন্ধানে যায় না। সে বিরস বদনে প্রস্রাব করতে নেমে যায়। ও ভেবেছিল নিরীহ মুখ করে রাখা বটি সুমনের জন্য ড্রাইভারই যথেষ্ট। কিন্তু ও তো আর জানতো না ড্রাইভার মোহাম্মদ আলী নামে বিশ্বখ্যাত মুষ্টিযোদ্ধা হলেও কাজের বেলায় ঠনঠন। ও তো আর জানতো না দুই দুইটা চড় খেয়ে রাগে ফুঁসছে সুমন। ও তো এটাও জানতো ব্যাকআপ হিসেবে সুমন সবসময় ওর পায়ের কব্জিতে ধারালো ক্ষুর বেঁধে রাখে।

আলীকে নজর রাখতে বলে ড্রেনের পাশে মূত্রত্যাগে বসে পড়ে আলমগীর। সুমন বুঝতে পারে এই-ই সুযোগ। সে পা চুলকানোর ভান করে ক্ষুর বের করে নিয়ে আসে। আলী তখন আনমনে হিন্দি গানের সুর ভাঁজছে–তীর অ্যায়সা লাগা, দার্দ অ্যায়সা জাগা…।

বটি সুমন ক্ষুর চালায়। এতেই মোহাম্মদ আলীর গলায় সরলরেখা আঁকা হয়ে যায়, এক পোঁচে ফাঁক হয় গলা। সরলরেখা থেকে গলগলিয়ে রক্ত বের হতে থাকে। আলীর হিন্দি গান আর শেষ হয় না, দার্দও আর খুব বেশি জাগে না তার। টুপ করে সিটেই বসে পড়ে ওর দাদহীন নিথর দেহ।

মাইক্রোবাসে তুলকালাম কান্ড যে ঘটে গেছে এটা আর জানে না আলমগীর, ও তখন আয়েস করে জলবিয়োগ করছে। বেগ পেয়েছিল খুব, আবেশে তাই চোখ বুজে গেছে তার। বুঝতেও পারে না সাক্ষাৎ মৃত্যু ওর দোরগোড়ায়।

কিন্তু ওর নসিব ভালো ছিল। শুধু ভালো না, সাংঘাতিক ভালো। নাহলে এরকম মোক্ষম সময়ে গালে মশা এসে বসে? ঢাউস এক মশা এসে বসেছিল আলমগীরের বাম গালে, প্রস্রাবরত অবস্থায় সে ডান হাতে চড় দেয় গালে। এতে ওর বসে থাকার অবস্থানে সামান্য হেরফের হয়ে যায়।

আর এতেই বেঁচে যায় ও।

শ্বাসনালী টার্গেট করে এগিয়ে আসা সুমনের ক্ষুর লক্ষ্যভ্রষ্ট হয়। ঘাড়ের এক পাশে তীব্র যন্ত্রণা অনুভব করে ও, পায়ের নিয়ন্ত্রণও হারায়। কিছু বুঝে উঠার আগেই মূত্র ত্যাগরত আলমগীর সদ্য নির্গত মূত্রধারার মাঝে মুখ থুবড়ে পড়ে। ড্রেনের ময়লায় পুর্নবার অবগাহন করে ওর পুরো অস্তিত্ব। তার নেতিয়ে থাকা লিঙ্গ থেকে তখনো টিপটিপ করে প্রস্রাব বের হচ্ছে।

সুমন বুঝতে পারে আলমগীর ফসকে গেছে। সে আর সময় নষ্ট করে না। এখন ভাগার সময়।

মাইক্রোবাস নিয়ে ভেগে যাওয়ার আগে আগে চিৎকার করে কাসেম ভাইকে সতর্ক করে দেয় সুমন। “কাসেম ভাই, ভাগেন। ওরা আইতাছে…”

সুমনের চিৎকার শেষ বিকালের নিস্তদ্ধতা খানখান করে দেয়।

আর তখনই মজাটা শুরু হয়।

সুমনের চিৎকার ইব্রাহিম লস্করের কান এড়ায় না। সে চকিতে চারপাশে চোখ বুলিয়ে নেয়। দেখে কয়েকটা দলে ভাগ হয়ে কয়েকজন এগিয়ে আসছে; হাতে রিভলবার, রাইফেল। আর দেরি করে না মেথর প্রধান। গ্রিন সিগন্যাল দিয়ে দেয় ও। গু ভর্তি ব্যাগ নিয়ে দাঁড়িয়ে থাকা ওর সাকরেদরা ইঙ্গিত পাওয়া মাত্র শুরু করে এলোপাথাড়ি গু বৃষ্টি।

বৃষ্টির মতো আকাশ থেকে পড়তে শুরু করে গুচ্ছ গুচ্ছ গু।

এ ধরণের অভ্যর্থনার জন্য মোটেও প্রস্তুত ছিল না পুলিশ ও ঘুঘু বাহিনী। সেকেন্ড ইন চার্জ আকরামুল হকের মাথায় এক ব্যাগ গু পড়ে বিস্ফোরিত হলে আর দেরি করেন না তিনিও। ডিরেক্ট গুলি চালানোর আদেশ দেন।

গুলি চলে। ঠা ঠা ঠা ঠা।

দেয়ালের পেছনে দাঁড়িয়ে ঘুঘু বাহিনীর ইউনিট হেড লতিফুর রহমান নির্দেশনা দিচ্ছিলেন তার দলকে। ধুপ ধাপ শব্দ হচ্ছিল।

“শব্দ কিসের?” লতিফুর রহমান জিজ্ঞেস করেন।

“স্যার কোন কুত্তায় জানি গু ফিকা মারতাছে!”

“কী সব আবোল তাবোল কথা বলতেছো? সামনে এগোয়।” বিরক্তিতে বেঁকিয়ে উঠেন লতিফুর রহমান।

“পারলে একবার দেয়াল ছাইড়া বাইর হন, মজা টের পাইবেন।”

দেয়ালের আড়াল ছেড়ে বের হন লতিফুর রহমান। আর তখনই পলিথিন ভর্তি গু ফটাস শব্দে ওর মুখে এসে বিস্ফোরিত হয়।

কিছুক্ষণ মূর্তিবৎ স্থির দাঁড়িয়ে থাকেন তিনি। তারপর ফেটে পড়েন রাগে।

পকেট থেকে রিভলবার বের করে গুলি শুরু করেন। তার দেখাদেখি অন্যরাও গুলি চালানো শুরু করে।

গুলি চলে। ঠা ঠা ঠা ঠা। চতুর্দিক থেকে বৃষ্টির মতো গু-গুলি চলতে থাকে। কোনটাই স্তিমিত হয় । পুলিশের গুলি খেয়ে ডান হাতের তালুর অর্ধেকটা উড়ে যায় ঘুঘু বাহিনীর অফিসার তমালের। কিন্তু ঘুঘু বাহিনী মনে করে এটা কাসেম বাহিনীর কাজ। কাসেম তার দলবল নিয়ে গাড়লের মতো ঘরের ভিতরেই অবস্থান নিয়েছে, এটাই মনে করতে থাকে তারা।

ঠিক তেমনি ঘুঘু বাহিনীর গুলিতে যখন মারাত্মক জখম হয় পুলিশের এক কনস্টেবল, পুলিশরা ভাবে এটা কাসেম বাহিনীর কাজ। অস্ত্রশস্ত্র নিয়ে ওরা রেডি হয়ে বসে আছে। কখনো গু ছুঁড়ছে, কখনো ছুঁড়ছে গুলি।

রেগেমেগে দু দলই গুলির বেগ দিগুণ বাড়িয়ে দেয়।

কসাই কাসেমের বাড়িঘর ঝাঁঝরা হয়ে যায়। একে একে নিজের সাকরেদ হারাতে থাকে মেথর প্রধান ইব্রাহিম লস্কর। তার বাম পাশে বসা ছিল লালু, আর ডান পাশে কালু। দুই ভাই। দুইজনই গুলিবিদ্ধ। ব্যাকুল হয়ে কাঁদছে মেয়ে মালেকা বানু। খাটের তলায় মেয়েটা আশ্রয় নিয়েছে। অবস্থা যে এত তাড়াতাড়ি নিয়ন্ত্রণের বাইরে চলে যাবে তা তার ধারণারও বাইরে ছিল। যখন নাতি বন্টুর হাতে এসে গুলি লাগে তখন আর নিজেকে সামলাতে পারে না ও। সাকরেদদের থামতে বলে। থামতে বলে গুলি ছুঁড়তে থাকা দুই পক্ষকে।

“আপনারা থামেন, ভাইসব। থামেন, থামেন। আল্লার ওয়াস্তে গোলাগুলি থামান।”

নাতিকে কোলে নিয়ে বাড়ির বাইরে বেরিয়ে আসে লস্কর। দুহাত তুলে বাইরে বেরিয়ে আসে ওর সাকরেদ কজন ও মেয়ে মালেকা বানু। বারান্দা গু’তে ভর্তি। গু মাড়িয়ে হাঁটে ওরা নির্বিকার। জানালার কাঁচ ভেঙে পড়ে আছে, দরজার কজা উড়ে গেছে। খসে পড়েছে ওয়ালের প্লাস্টার। এক কোণায় কাতরাচ্ছে লস্করের আরো দুই সাকরেদ। একজনের তলপেটে গুলি লেগেছে, আরেকজনের কাঁধে।

সেকেন্ড ইন চার্জ আকরামুল হক আত্মসমর্পণরত লোকদের দেখে শান্ত হোন এবং অবাক হয়ে আবিষ্কার করেন বিরক্তিকর ঢোক গেলা বন্ধ হয়ে গেছে।

*

অধ্যায় ১৭

“এটাই কী ওই বাড়ি?” রফিকুল ইসলাম জিজ্ঞেস করেন। সামনে একটি ভঙ্গুর দুই তলা দালান। গেটে বাড়ির নামফলক টাঙ্গানো-হাসান ভিলা।

হাসান ভিলার অবস্থা খুব একটা সুবিধার না। দেখলে মনে হয় জোরে হাঁচি দিলে হুড়মুড় করে ভেঙে পড়বে। উঁচু খিলান ওয়ালা সাবেকি ধাঁচের বাড়ি। পলেস্তারা খসে পড়েছে। ভেঙে ঝুলছে জানালা। দাওয়ায় একটা বিড়াল গুটিসুটি মেরে শুয়ে আছে। ওদের আগমনে একবার উঁকি মেরে দেখে আবার ঝিমানো শুরু করে।

“রেজিস্টার অফিস অনুযায়ী তো এটাই ওর বাড়ি হওয়ার কথা।” চিরকুট বের করে আবার দেখে নেয় জহির। তাদের পেছনে আরেকজনকে দেখা যায়। গলির মুদি দোকানদারের কম বয়সী অ্যাসিস্ট্যান্ট বাগু। ওই ওদেরকে পথ চিনিয়ে নিয়ে এসেছে। নাহলে আন্দরকিল্লার এই চিপা গলিতে বাড়ি খুঁজে পাওয়া সম্ভব হতো না।

প্রশ্নটা বাকে উদ্দেশ্য করে করা হয়েছিল। বাগু তখন বিড়াল নিয়ে ব্যস্ত। ঝিমাতে থাকা বিড়াল বাগুর আগমন দেখে তড়াক করে লাফ দিয়ে বাড়ির ভেতরে অদৃশ্য হয়ে যায়।

হঠাৎ বাগুর খেয়াল হয় সবাই ওর দিকে তাকিয়ে আছে। তারপর হুড়মুড় করে চাটগাইয়া ভাষায় যে উত্তর দেয় তার শানে নুযুল হলো-হ্যাঁ, এটাই ওই পাগলা স্যারের বাড়ি।

ততক্ষণে রফিকুল ইসলাম বাড়ির ভেতরে পা বাড়িয়েছেন। সামনেই ড্রয়িংরুম, ধূলোমলিন সোফাসেট। সেন্টার টেবিলে বিড়াল মলত্যাগ করে রেখেছে। বোঁটকা গন্ধ নাকে এসে ধাক্কা মারে। বাধ্য হয়ে নাক চাপে সবাই। ড্রয়িংরুমের পাশেই ডাইনিং। খাবার টেবিল, শো-কেস।

এগোয় ওরা, বোঁটকা গন্ধও পাল্লা দিয়ে বাড়তে থাকে।

“কোথাও উঁদুর মরে পড়ে আছে মনে হচ্ছে!” রুমাল দিয়ে নাক চেপে রেখেছে জহির।

ডাইনিংরুমের একপাশে কিচেন, অন্যপাশে একটা করিডর। করিডরের একপ্রান্তে বিশাল স্টুডিয়ো। দেয়ালে পেইন্টিং ঝুলছে, ইজেলে অর্ধ-সমাপ্ত একটা কাজ। কাছে গিয়ে খুঁটিয়ে দেখেন রফিকুল ইসলাম।

ঘন জঙ্গলের মাঝে একটা কুঁড়েঘর। চারদিক সবুজে ছাওয়া। উঠানে এক বয়স্ক বৃদ্ধ বসে আছে, থলথলে হুঁড়ি। বুক পর্যন্ত নেমে আসা দাঁড়ি, লম্বা চুল। পরনে জোব্বা। তার সামনে বিশাল এক হাঁড়ি রাখা। হাতল দিয়ে কী জানি ঘুটছে বুড়ো। তার মুখে সবুজ পাতা, দেখে মনে হচ্ছে বুড়ো পাতা চিবুচ্ছে। নিচে ইংরেজিতে নাম লিখে রাখা, দ্য টি অভ শ্যানং।

করিডরের অন্য প্রান্তে আরেকটা বড় রুম। টেবিল, বিছানা, আলনা। এ ছাড়া রুমে আর কোন আসবাব নাই। বিছানা খালি। কোন চাদর বিছানো নাই, স্রেফ ময়লা তোষক। আলনায়ও কোন কাপড় নাই।

ঘরের মাঝখানে একটা পেঁচানো সিঁড়ি উপরে উঠে গেছে। কয়েক ধাপ উঠার পরই অন্য রকম একটা গন্ধ নাকে এসে ধাক্কা লাগে। রফিকুল ইসলাম ভ্রু কুঁচকে এদিক-ওদিক তাকান।

“কীরে, কী হলো?” জহির পেছন থেকে জিজ্ঞেস করে।

“গন্ধটা পাচ্ছিস?” রফিকুল ইসলামের কুঁচকানো আরো গাঢ় হয়।

নাক বাড়িয়ে গন্ধ শুঁকে দেখে জহির। “মরা ইঁদুরের গন্ধ?”

মাথা নাড়েন রফিকুল ইসলাম। “নাহ, এটা ইঁদুরের গন্ধ না।” তার হাতে ততক্ষণে রিভলবার বেরিয়ে এসেছে।

দুই তালায় শুধু শোবার ঘর। তিনটা বড় সাইজের ঘর, আরেকটা পিচ্চি। বড় একটাতে কাপড়-চোপড় ঝুলছে। খাটে চাদর বিছানো, এলেমেলো। শেলফে স্তূপাকৃত বই। টি-টেবিলে চার কাপ রাখা। কয়েকটা পিঁপড়াকে দেখা যায় একটি মৃত তেলাপোকা বয়ে নিয়ে যাচ্ছে। কাপের তলানিতে চা’র অবশিষ্টাংশ পড়ে আছে। ওখানে ভাসছে আরেকটা তেলাপোকা। অ্যাশট্রেতে প্রচুর সিগারেটের বাঁট।

একটা বাঁট তুলে নেন রফিকুল ইসলাম। গোল্ড লিফ।

ছোট রুমটার দিকে এগিয়ে যেতেই গন্ধ তীব্রতর হয়। চৌকাঠ পেরিয়ে ভেতরে উঁকি দেন রফিকুল ইসলাম। বিছানায় কেউ একজন শুয়ে আছে। কোন নড়চড়া নাই। নিষ্প্রাণ, নির্জীব। গায়ে একরত্তি কাপড় নেই লোকটার। চোখ দুটো বিস্ফোরিত, তাকিয়ে আছে সিলিং পানে। কপালের মাঝখানে কয়েন আকৃতির ছোট্ট একটা গর্ত। নিচের সাদা বালিশে রক্ত জমাট বেঁধে কালসিটে হয়ে আছে। বালিশ থেকে রক্তের স্রোতধারা বিছানায় পড়েছে, বিছানা থেকে মেঝেয়।

মেঝেতেও রক্ত জমাট বেঁধে আছে।

লাশজুড়ে পোকাদের মোচ্ছব শুরু হয়েছে। বিছানা, মেঝে পোকায় থকথক করছে রীতিমত।

এই দৃশ্য দেখে নিজেকে আর সামলাতে পারে না জহির। ধপ করে পড়ে যায় নিচে। পেছনে চিৎকার করে পালায় বাগু।

দেয়ালের বাংলা লেখাটা চোখে পড়ে রফিকুল ইসলামের।

যা গুপ্ত, তা গুপ্তই থাক।

*

রেস্টুরেন্টে কিশোর কুমারের গান বাজছে।

একদিন পাখি উড়ে যাবে যে আকাশে
ফিরবে না সে তো আর কারো আকাশে

রফিকুল ইসলামের মনে হয় টাইম মেশিনে চড়ে হঠাৎ তিনি সত্তর কিংবা আশির দশকে ফিরে গেছেন। সেজন্যই কিশোর কুমারের গান বাজছে। নাহলে রেস্টুরেন্টে তো হিন্দি গান বাজার কথা, কিশোর কুমারের না।

মাথায় পানি-টানি দিয়ে ততক্ষণে অনেকটাই স্বাভাবিক জহির। জানা গেছে লাশটা লালন বৈরাগীর কাজের লোক হান্নান মিয়ার। লালন বৈরাগীর আসল নামও জানা গেছে। দুলাল হাসান। মোটেও আর্টিস্ট সুলভ নাম নয়। বুঝতে কষ্ট হয় না দুলাল হাসান কেন লালন বৈরাগী নাম বেছে নিয়েছেন।

দুলাল হাসানের কোন খোঁজ পাওয়া যায়নি। তিনি বেঁচে আছেন না মারা গেছেন, এটাও কেউ বলতে পারলো না। দুলাল হাসানের বাবা-মা গত হয়েছেন বেশ কিছুদিন হলো। তার এক বোন আছে, বিদেশে থাকে। বিয়ে করে সেই যে বিদেশ পাড়ি জমিয়েছে, আর আসেনি। আর বৌ আরেকটা বিয়ে করেছে। এখন ঢাকায় থাকে।

এই তথ্যগুলো পাড়া-প্রতিবেশীর কাছ থেকে পাওয়া গেছে। অন্য কোন নিকট আত্মীয়ের কথা কেউ বলতে পারলো না।

পুলিশের হাতে আপাতত হাসান ভিলার ভার সঁপে এসেছেন রফিকুল ইসলাম। এখন একটু চা দরকার। পেটে গরম চা না পড়লে মাথা আর খুলবে না।

চা হাজির হয়। জহির ঝিম মেরে আছে। খানিক আগেও কিশোর কুমারের গানে হালকা তাল ঠুকছিল, এখন চায়ের কাপের দিকে আনমনে তাকিয়ে আছে।

“চা খা, ভালো লাগবে।” জহিরের আনমনা ভাব একটু দূর হয়। সে হাত বাড়িয়ে গরম চা’র কাপটা ছোঁয়। বিড়বিড় করে কী জানি বলে সে।

“কিছু বললি?”

এবার স্পষ্ট হয় জহিরের গলা। “ঢাকায় কেউ একজন গুলি করে মানুষ খুন করে যাচ্ছে। লাশের পাশে পাওয়া যাচ্ছে রহস্যময় একটা বাণী ও এ্যাফিতি, আপাতদৃষ্টিতে যার কোন আগামাথা নাই-দুধ চা খেয়ে তোকে গুলি করে দেব। এদিকে এই খুনগুলো শুরু হওয়ার অনেক আগে চিটাগাং ভার্সিটিতে সেইম থিমে কেউ একজন এ্যাফিতি এঁকে গেছে। সবাই ধারণা করে সেই আর্টিস্ট ভার্সিটিরই এক টিচার লালন বৈরাগী। এদিকে লালন বৈরাগী লাপাত্তা, তার চাকরের কপাল ফুটা করে দিছে কেউ একজন…ডিড আই মিস এনিথিং?”

দু’পাশে মাথা নাড়ান রফিকুল ইসলাম। জহির কিছু মিস করেনি। তিনি আরো একটা জিনিস যোগ করে দেন। দূরের টিভিতে চলা ব্রেকিং নিউজ দেখান।

আন্তর্জাতিক খ্যাতিসম্পন্ন শিক্ষাবিদ ড. মেহবুব আরেফিন চৌধুরী নৃশংসভাবে খুন। খুনি কসাই কাসেম পলাতক।

“এইগুলা হচ্ছে কী রফিক?”

আবারো দু’পাশে মাথা নাড়েন তিনি, সেইসাথে ছাড়েন দীর্ঘশ্বাস। “আই হ্যাভ নো ফাকিং আইডিয়া।”

*

অধ্যায় ১৮

মোহাম্মদপুর থানার ওসি (তদন্ত) খন্দকার দেলওয়ার হোসেন যখন ঘটনাস্থলে আসেন ততক্ষণে যা হওয়ার হয়ে গেছে। ড. মেহবুব আরেফিন চৌধুরী মারা গেছেন, খবরটা চাউর হওয়ার সঙ্গে সঙ্গে এক দঙ্গল লোক এসে বিগ ম্যাক ভিলায় হামলা চালায়। সবার মনে বদ্ধমূল ধারণা ডক্টর হয়তোবা তার বাড়িতে “মহামূল্যবান সম্পদ রেখে গেছেন। অমরত্বের বড়ি বা ট্যাবলেট কিংবা সঞ্জীবনী সুধা টাইপ কিছু।

তারা ফ্রিজ হাতড়ায়। ফ্রিজে রাখা তরল ঢকঢক করে গিলে। পানি শেষ করে, কোল্ড ড্রিংকস শেষ করে, ফলের জুসও শেষ করে। মহামূল্যবান সম্পদের খোঁজে মরিয়া হয়ে স্টাডিটাও তছনছ করে দেয়। শেলফের প্রতিটা বই মেঝেতে ফেলে রাখা, টেবিলে রাখা ফাইলপত্র ঘরময় ছড়ানো। আলমারি হাট করে খোলা, ভেতরের সব জিনিসপত্র বের করা। ওয়াড্রোব একদম খালি, কাপড়চোপড় সব মেঝেতে স্তূপ করে রাখা। সোফাসেটের কুশন ফালি ফালি করে কাটা, বেড কাভারের তুলা বের করে ফেলা হয়েছে।

অত্যুৎসাহী কয়েকজন তো কোদাল হাতে লনে নেমে পড়ে। ফুটখানেক গর্তও খুঁড়ে ফেলা হয়েছিল। পরে পুলিশ এসে ওদের থামায়। নাহলে বাড়ির প্রতিটা ইট ওরা খুলে দেখতো।

খন্দকার দেলোয়ার হোসেনের ইচ্ছা হয় চাবকে সব কয়টার চামড়া তুলে ফেলতে। শালা, ইতরের দল। তিনি তার হাবিলদারদের নিয়ে যতটুকু পারেন গোছগাছ করার চেষ্টা করেন। লনের মাটি সমান করেন। কুশনগুলো ঠিকঠাক করেন, তুলাগুলো সরান। শেলফের বইগুলো সযত্নে তুলে রাখেন। ছড়িয়ে ছিটিয়ে রাখা কাগজ যতটুকু সম্ভব দেখে দেখে ফাইলস্থ করেন। আরেফিন চৌধুরীর লেকচার, নোটস, বইয়ের জন্য খসড়া। ব্যাংক স্টেটম্যান্টের কপি। ডাক্তারের প্রেসক্রিপশন।

প্রেসক্রিপশন দেখতে গিয়েই ব্যাপারটা নজরে পড়ে তার। অনেক পুরনো একটা প্রেসক্রিপশন, রীতিমত হলদেটে হয়ে গেছে। সাথে একটা টেস্ট রিপোর্ট লাগানো। ইনফার্টালিটি টেস্ট। বন্ধ্যাত্ব পরীক্ষা। টেস্ট রেজাল্টঃ পজিটিভ। রোগীর জায়গায় নাম লেখাঃ শামসাদ চৌধুরী।

মানে শামসাদ চৌধুরী বন্ধ্যা ছিলেন। তার টেস্ট রেজাল্ট পজিটিভ আসছে। কিন্তু দেলোয়ার হোসেন ঠিক ধারণা করে উঠতে পারেন না শামসাদ চৌধুরী কে। ডক্টরের পরিবার সম্বন্ধে একেবারেই অজ্ঞ তিনি। কাজেই শামসাদ চৌধুরী প্রফেসরের বৌ ছিলেন না অন্য কেউ তা আর বুঝতে পারেন না তিনি।

প্রেসক্রিপশনসহ রিপোর্টটা জায়গামত রেখে দেন তিনি। তার কাজ ছিল বিগ ম্যাক ভিলায় শৃঙ্খলা আনা। তিনি শৃঙ্খলে ফিরিয়ে এনেছেন। কেস ডিসমিস।

*

হিরো হোন্ডা একটা গলিতে ঢুকে। ওখানে একটা সাদা কোলা রাখা। করোলা থেকে ড্রাইভার বেরিয়ে আসে। মোটর বাইক চালককে করোলা বুঝিয়ে দেয় ও, আর নিজে বুঝে নেয় হিরো হোন্ডা। তারপর বাইক একদিকে যায়, করোলা আরেকদিকে।

ঘন্টাখানেক ঢাকা শহরের জ্যাম মাড়িয়ে করোলা পৌঁছয় দোতলা একটা দালানের নিচে। লোকটা সিঁড়ি বেয়ে উপরে উঠে যায়। ছাদে ডেক চেয়ার পাতা। একজন আধশোয়া হয়ে চেয়ারে বসা। তার পরনে সাদা সিল্কের গাউন, মাথায় হ্যাট। হ্যাট চোখ অবধি নামানো। টেবিলে আধ খাওয়া চুরুট, ছুঁচালো গ্লাসে অরেঞ্জ স্কোয়াশ। একটা পেপারব্যাক উল্টে রাখা। জন লে ক্যারের দ্য স্পাই হু কেম ইন ফ্রম দ্য কোন্ড। বাটিতে কাজু বাদাম। পিরিচে সাগর কলা, ডায়াবেটিক বিস্কুট। ডেক চেয়ারের পাশ ঘেঁষে নীল রংয়ের সুইমিং পুল। পানি দেখে মনে হয় যেন দু’হাত খুলে কেউ আহবান জানাচ্ছে-আসো, আসো! অবগাহন করো!

মোটরবাইক চালকের খুব ইচ্ছা হয়, একবার ডুব দিয়ে আসতে। অবগাহন করতে। কিন্তু নিজেকে সংবরণ করতেই হয়। যেখানে সেখানে ডুব দেয়ার ইচ্ছা মোটেই স্বাস্থ্যকর না।

“নিয়ে এসেছি স্যার,” লোকটা মৃদু গলায় নিজের উপস্থিতি জানান দেয়। পকেট থেকে সুদৃশ্য প্যাকেজটাও বের করে দেখায়।

মটকা মেরে যেন তন্দ্রা ছুটে চেয়ারে বসে থাকা লোকটার। টান মেরে প্যাকেজটা নিয়ে নেয়। উপরের আবরণ খুলতেই বেরিয়ে পড়ে একটা লম্বাকৃতির শিশি।

“এটাই কী তবে শ্যান…” কথা আর শেষ করে না সে, বিস্ফোরিত চোখে শিশির দিকে তাকিয়ে থাকে। একটু যেন ধন্দে পড়ে যায় সে। কিন্তু সমস্ত দ্বিধা-দ্বন্দ্ব কেটে যেতে সময় লাগে না খুব একটা।

ছিপি খুলে ঢকঢক করে তরল পদার্থ এক চুমুকে গিলে ফেলে লোকটা। খেয়েই মুখ বিকৃত করে ফেলে।

“কী বিটকেল গন্ধ!”

শিশিতে সাদা লেবেল আঁটকানো। লেবেলে একটা নাম লেখা। ছোট ছোট অক্ষরের দরুন নামটা বুঝা দুষ্কর। ডেক চেয়ারের পাশেই দাঁড়িয়ে আছে খয়েরি রংয়ের শার্ট পরা এক যুবক। তাকে লেখাটা পড়তে সাহায্য করে যুবক :

“ইউরিন!”

পাথরের মত জমে যায় চেয়ারে বসে থাকা লোকটা। তড়াক করে লাফ দিয়ে ছুটে সে বাথরুম পানে। সুইমিং পুলের কিনারায় কয়েকটা বাথরুম আছে। তারই একটাতে সেঁধোয় লোকটা। আর বেরিয়ে আসে মিনিট বিশেক পর।

“এটা কী নিয়ে আসছো?” নিজের মাতৃভাষায় সবটুকু ক্ষোভ উগরে দেয় সে। বেঁটেখাটো, পেটানো শরীর লোকটার। বয়স অনেক হয়ে গেলেও চেহারা দেখে বুঝবার কোন উপায় নেই।

হিরো হোন্ডা চালিয়ে আসা লোকটা ভয়ানক বিস্মিত। বিস্মিত ডেক চেয়ারের পাশে দাঁড়ানো যুবকও। স্যার বাথরুমে সেঁদেনোর পর তারা দুজন মিলে শিশির আগপাশতলা ভালোভাবে পরীক্ষা করে দেখেছে। লেবেলও বারবার পড়েছে। কিন্তু দুঃখজনক হলেও সত্য বারবার পড়ার ফলে লেবেলের লেখাটার পরিবর্তন হয়নি, যা ছিল তাই আছে।

ইউরিন!

প্রস্রাব!

কিন্তু এটা কীভাবে সম্ভব?

বয়স্ক লোকটা তখন পায়চারি করছে। হিসাব মেলাতে পারছে না।

হিসাব মিলছে না হিরো হোন্ডা চালকেরও। ডক্টরের বাসার কাজের ছেলে আকবর কনফার্ম খবর দিয়েছিল। সে বলেছিল, ডক্টরের কাছে একটা ছোট্ট বক্স আছে। হাতের তালুতে সহজে এঁটে যাবে এরকম সাইজ। প্যাকেটটার খুব যত্ন-আত্তি করে ডক্টর, বার বার বের করে দেখে। ঝেড়েপুঁছে রাখে। উৎসুক আকবর একবার বক্সটা খুলে দেখেছিল।

সে দেখে ওখানে দুইটা চোখের পাতা রাখা।

মানুষের চোখের পাতা!

আতঙ্কিত হয়ে বক্সটা আবার বন্ধ করে দেয় আকবর।

ও-ই আজ সকালে খবর দেয় বক্সটা নিয়ে বাইরে বেরিয়েছেন ডক্টর। ডক্টর হসপিটালে যান। ফেরার পথে কসাই কাসেমের দা’র কোপ খেয়ে পটল তুলেন। তাহলে বক্সটা গেল কই? আমেরিকান স্পাই ওই চাকমা লোকটার পকেটেই কী রয়ে গেল বক্সটা? সে কী তবে ভুল জিনিস নিয়ে এসেছে? নাকি ভুলটা চাকমা করেছে? ডক্টরের পকেট হাতড়ানোর সময় ভুলবশত ওই বক্সটাই রেখে এসেছে? কিন্তু এত কাঁচা কাজ কী করার কথা চাকমার?

নাকি হসপিটালেই কাউকে বক্সটা গছিয়ে দিয়েছেন ডক্টর? হোয়াট দ্য…

ততক্ষণে পুলের পানিতে ঝাঁপ দিয়েছে বয়স্ক লোকটা, ডেক চেয়ারে সিল্কের গাউন ফেলে রাখা। ছাদের মৃদু নীলাভ আলোয় তার নগ্ন দেহ পানির নিচে এলেমেলো এক বিভ্রান্তির জন্ম দেয়। একবার ল্যাপ দিয়ে এসে খয়েরি শার্টের দিকে তাকায় সে :

“কল দেম। আমরা আজ ধ্যানে বসবো। জল-ধ্যান। ওয়াটার মেডিটেশন।”

যুবকটি চলে যায়। বাইক চালক দাঁড়িয়ে থাকে। বয়স্ক লোকটি একবার ডুব দিয়ে ভেসে উঠে।

পায়ের আওয়াজ পাওয়া যায়।

খয়েরি শার্টের পিছু পিছু জনা বিশেক লোক এসে হাজির হয়েছে। যুবক-যুবতী, বৃদ্ধ-বৃদ্ধা। নানা রংয়ের, নানা বর্ণের। তাদের মাঝে আপাতদৃষ্টিতে কোন মিল নেই। তবে ভালোভাবে দেখলে একটা মিল চোখে পড়ে।

হ্যাঁ, চোখেই পড়ে।

মিলটা হলো ওদের কারোরই চোখের পাতা নেই। ওরা চাইলেও কেউ চোখ বুজতে পারে না।

সবার পরনেই গাউন। একে একে গাউন ছাড়ে সবাই। তারপর সিঁড়ি বেয়ে পুলে নামে। বয়স্ক লোকটার পাশে গিয়ে জমায়েত হয়।

বয়স্ক লোকটা পাতাহীন চোখে তার দিকে তাকায়। মনে মনে শিউরে উঠলেও অনুভূতি চেপে রাখে মোটর বাইক আরোহী। সে এই দৃষ্টির অর্থ জানে। এর মানে, হয় যোগ দাও, না হয় নিষ্ক্রান্ত হও।

বাইক চালক বেরিয়ে যায়। সে জানে পরদিন ভোরবেলায় একটা কল পাবে সে। পরবর্তী করণীয় সম্পর্কে বলা হবে তখন তাকে।

সুইমিং পুলে কোমর সমান পানিতে দাঁড়িয়ে থাকে জনা বিশেক মানুষ। তারা তাকিয়ে আছে, আবার তাকিয়ে নেইও।

*

অধ্যায় ১৯

রিতার বাড়ি মধ্য বাড়ায়। চায়না মার্কেটের পেছনের গলি দিয়ে আনুমানিক ২০০ মিটার যাওয়ার পর ডানদিকে এক চিপা গলি পড়ে। দুইটা রিকশা পাশাপাশি চলতে পারে এইরকম বড়। ওই গলি দিয়ে খানিকক্ষণ হাঁটার পর বাম দিকে আরেকটা গলির দেখা মিলে। এটা আরো চিপা। কোনক্রমে একজন মানুষ আঁটে। ওই গলি দিয়ে গজ বিশেক হাঁটলে খানিকটা খোলা জায়গা। ওখানে পরপর কয়েকটা টিনশেডের বাড়ি। কোণার দিকের ঘরটাই রিতার।

বাড়িতে দুইটা মাত্র ঘর। বেডরুম আর কিচেন। আর বেডরুমের সাথে লাগোয়া ছোট্ট এক টাট্টিখানা। একদা একসময় টাট্টিখানা বাইরে ছিল। টিনশেডের সব বাসিন্দা মিলে ওই টাট্টিখানা ব্যবহার করতো। তখন টিনশেড আরো বেশি ছিল। ধীরে ধীরে টিনশেডের জায়গা দখল করে নিয়েছে উঁচু উঁচু বিল্ডিং আর টাট্টিখানার জায়গা টাইলস বসানো টয়লেট।

তবে কয়েকটা টিনশেড এখনো বহাল তবিয়তে টিকে আছে। তার মধ্যে একটি রিতার। রিতার বাড়ি ঘিরে গতিবিধি লক্ষ্য করা যায়। ডাবল আর ও তার চেলাচামুন্ডারা পজিশন নিয়ে নেয়। জাহাঙ্গীর ইতিমধ্যে কসাই কাসেমের সাথে একবার কথা বলে নিয়েছে। কাসেম সচরাচর যে সিম ব্যবহার করে সেটা আজ বন্ধ। ওর আরো কয়েকটা ব্যাকআপ সিম আছে। ওগুলোর একটাতেই পেয়ে যায় জাহাঙ্গীর।

রিতার ওখানেই আছে ও। আজ রাতটা ওখানেই থাকার চিন্তা। কাল ভোরের দিকে ঢাকা ছাড়বে। কিন্তু কোথায় যাবে এটা এখনো ঠিক করেনি কাসেম। কয়েকবার “কুত্তার বাচ্চা গিল্টি মিয়া” বলে কাকে জানি গালি দিলো। জাহাঙ্গীর জিজ্ঞেস করাতে বললো গিল্টি মিয়ার কাছে এক লাখ টাকা পায় ও। বলেছিল দিবে। কিন্তু এখন কোনভাবেই ওর নাগাল পাওয়া যাচ্ছে না।

জাহাঙ্গীর তখন টোপ ফেলে। সিলেটে ওর পরিচিত একজন থাকে। জাফলংয়ের পাথর ব্যবসায়ী। উনার মাধ্যমে ডাউঁকি বর্ডার ক্রস করা কোন ব্যাপারই না। আর বর্ডার ক্রস করে একবার ইন্ডিয়া গেলে আর পায় কে!

টোপ গিলতে সময় নেয় না কসাই কাসেম। তারপর ‘মেঘ না চাইতেই জল। রিতার বাসায় জাহাঙ্গীরকে আসার জন্য বলে দেয় কাসেম। তড়িঘড়ি করে প্ল্যান সাজিয়ে নেয় ডাবল আর।

জাহাঙ্গীর রিতার বাসায় যাবে। তারপর প্রাইভেটে কথা বলার ছুতোয় কাসেমকে বাসার বাইরে নিয়ে আসবে। ডাবল আররা বাইরে ওঁৎ পেতে থাকবে। কাসেম বাইরে আসার পরই ওকে কপ করে ধরে ফেলা হবে।

ডান হাতের বুড়ো আঙুল উঁচিয়ে জাহাঙ্গীরকে ইঙ্গিত করলো রশিদ।

জাহাঙ্গীর জানে এর মানে কাঁচকলা না। এর মানে হলো, সব ঠিক আছে। এখন গিয়া দরজায় টোকা দাও।

জাহাঙ্গীর দরজায় টোকা দেয়। একটা পদশব্দ শোনা যায়। দরজার ওপাশে এসে কেউ একজন দাঁড়ায়। জাহাঙ্গীর বুঝতে পারে দরজায় ফুটো আছে। সেই ফুটোয় চোখ রেখে কেউ একজন তাকে নিরীক্ষণ করছে। খানিক পর দরজা খুলে দেয় রিতা।

“ভাবি মালিকুম!” রিতাকে ভাবি বলেই ডাকে জাহাঙ্গীর।

ডাকটা ভারি অপছন্দ রিতার। রিতা চায় সবাই তাকে পু বলে ডাকুক। কাভি খুশি কাভি গামে কারিনা কাপুরকে সবাই পু বলে ডাকে। ফিল্মটা অত ভালো লাগেনি রিতার। কিন্তু কারিনাকে ওর খুব পছন্দ। শুধু কারিনার জন্যই ফিল্মটা বারো বারের মত দেখেছে ও। কিন্তু দুঃখের বিষয় হলো কেউ ওকে পু বলে ডাকে না। কাসেম তো কখনোই না। সে উল্টা রসিকতা করে-”পু মানে কী? পুটকি?”

কোন মানে হয়। যত্তসব আনকালচারড পুরুষ।

মুখ দিয়ে কৃত্রিম একটা হাসির ভঙ্গি করে সরে যায় রিতা।

“আয় জাঙ্গি, আয়।” ফিরে তাকাতেই জাহাঙ্গীর দেখে বিছানায় আধশোয়া হয়ে বসে আছে কাসেম, হাতে গ্লাস। গ্লাসের রঙ্গিন তরল দেখে বুঝতে অসুবিধা হয় না তার। মদ।

সাদা একটা ট্যাবলেট বের করে রঙ্গিন তরলে গুলে ফেলে কাসেম। বার কয়েক ঝাঁকানি দেয়। তারপর এক ঢেকে পেটে চালান করে।

খোশমেজাজে আছে কাসেম। রঙ্গ রসিকতা করে কীভাবে কোপ মেরেছে তা বারবার হাত দিয়ে দেখায়।

“এইরাম কুপ দিলাম, আর ব্রেইন বাইর অইয়া গেল!”

জাহাঙ্গীর বুঝতে পারে কাসেমকে বাগে আনা খুব কঠিন কিছু হবে না। টুকটাক আলাপ হয়। রিতা গাজরের পায়েস খেতে দেয়। ঠান্ডা পায়েস। ফ্রিজে রাখা ছিল। দুই চামচ মুখে দিয়ে রেখে দেয় জাহাঙ্গীর। কাসেম একবার উঠে প্রস্রাব করতে যায়। তরল যা গিলেছিল সব উগরে দেয় কমোডে। বেডরুমে বসেই কাসেমের প্রস্রাবের শব্দ শুনতে পায় জাহাঙ্গীর।

ফুসসসসসসস্।

টয়লেট থেকে বেরিয়ে কাসেম আবারো ফর্মে ফিরে যায়, কোপ মারা দেখায়।

“এইরাম কুপ দিলাম, বুঝলি রে জাঙ্গি, আর ব্রেইন বাইর অইয়া গেল!” হেসে খুন হয় কাসেম।

জাহাঙ্গীর বুঝতে পারে এখনই সময়। প্রাইভেট কথা এখনই সেরে নিতে হবে।

প্রাইভেট কথার কথা বলতেই রাজি হয়ে যায় কাসেম। বাইরে বেরিয়ে আসে তারা।

বাইরে তখন আঁধার। সন্ধ্যা মিলিয়েছে। টিনশেডের পেছনের দিকে ঝোঁপ আর গাছপালা। ওরা সেদিকেই এগোয়। জাহাঙ্গীর জানে ঝোঁপের আড়ালে ডাবল আরদের কেউ না কেউ থাকবেই।

থাকেও।

ওরা ঝোঁপের কাছাকাছি পৌঁছাতেই অন্ধকার থেকে চারটি ছায়া বেরিয়ে আসে। চারজন চারদিক থেকে ঘিরে ধরে কাসেমকে। কাসেম কিছু বুঝতেও পারে না। সে তখনো কান পেতে রাখে জাহাঙ্গীরের কথা শোনার জন্য।

কিন্তু জাহাঙ্গীরের কথা আর শোনা হয় না ওর। ঘাড়ের একটা বিশেষ জায়গায় কারাতে কোপ। সাথে সাথে হুঁশ হারায় ও। বেহুশ কাসেমকে মাটিতেও পড়তে দেয় না চারজন। পাঁজাকোলা করে ধরে নিয়ে যায়।

ঝোঁপ ছাড়িয়ে কাঁটাতারের বেড়া। বেড়ার একপাশ সদ্য কাটা হয়েছে। ওটা সরাতেই খানিকটা ঢালু জায়গা। তারপর পিচঢালা রাস্তা। রাস্তার ওপর একটা মাইক্রোবাসকে অপেক্ষমাণ দেখা যায়। পেছনের অন্ধকারে ঘাপটি মেরে আছে আরেকটা গাড়ি। গাড়িটাকে প্রথম প্রথম খেয়াল করে না জাহাঙ্গীর।

কাসেমকে মাইক্রোবাসে তোলা হয়। বাকিরাও একে একে উঠে পড়লে মাইক্রোবাস ছেড়ে দেয়।

এর খানিক পরই মৃদু গর্জন তুলে জেগে উঠে ঘুমন্ত অজগর। হেডলাইটের আলোয় চারদিক আলোকিত হয়ে উঠে। বিস্মিত জাহাঙ্গীর দেখে পেছনের প্যাসেঞ্জার সিটের জানালা হালকা নামানো।

ওই ফাঁকটুকুতে সানগ্লাস পরা একটা মুখ। সোজা তার দিকে তাকিয়ে আছে লোকটা।

*

অধ্যায় ২০

আকবর আছে মহামুসিবতে।

মুঘল সাম্রাজ্যের তিন নাম্বার শাসক জালাল উদ্দিন মোহাম্মদ আকবরের নামে ওর নিজের নাম হলেও সে সামান্য এক কাজের ছেলে। মাস পুরলে বেতন পায় মোটে পাঁচ হাজার টাকা। এর মধ্যে তিন হাজার টাকা সে পাঠিয়ে দেয় ওর গ্রামের বাড়ি কুমিল্লায়। সবসময় না, মাঝে মাঝে। মাঝে মাঝে এই জন্য বললাম যে, জুতার আঠা শুকায় আকবর এতো ব্যস্ত হয়ে পড়ে যায় যে দিন-দুনিয়ার কথা বেমালুম ভুলে বসে। রাত যায়, দিন যায় জুতার আঠা কে শুঁকে। জুতার আঠার চেয়ে মহার্ঘ্য বস্তু আর কিছু নাই ওর কাছে। পলিথিনের প্যাকেটে জুতার আঠা ঢুকিয়ে খোলা অংশ মুখে লাগিয়ে নিঃশ্বাস টানে এই মনোযোগী সেবক। নিঃশ্বাসের মাধ্যমে সেবন করে সলুশন। সলুশন সেবন করে জীবনের কঠিন হিসাবের সলিউশন বের করে আকবর।

গ্রামের বাড়িতে ওর মা, বোন আর এক ছোট ভাই থাকে। বাপ নাই। বাপ আরেকটা বিয়ে করে ঢাকাতেই আছে শুনেছে ওরা। মা-বোন দুজনেই বাসা বাড়িতে কাজ করে। ছোট ভাইটা বেশ ছোট, স্কুলে যায় সবে। আর আছে বৃদ্ধ দাদা-দাদী। আকবরের পরিবার-পরিজন বলতে এই-ই।

আকবর এমনিতে ছেলে ভালো। লোভটা শুধু একটু বেশি। ড্যান্ডির লোভ। ড্যান্ডিতে টান দিলেই যে স্বর্গসুখ! সাদাকালো জীবনে রং ফিরতে শুরু করে দ্রুত। ঝিম ধরা মাথায় অদ্ভুত দৃশ্যকল্প খেলা করে। ও দেখে পঙ্খীরাজ ঘোড়ায় চেপে ওর বাবা-মা প্রোদবিহারে বেরিয়েছেন। বাবার হাতে ঘোড়ার রাশ। মার কোলে ওরা দুই ভাই। বোনও বসে আছে একপাশে। বাজনা বাজছে কোথাও, সবার মুখ হাসি হাসি।

ছোটবেলা থেকে অভাবের মধ্যে বড় হয়েছে। আর অভাবে স্বভাব নষ্ট হয়ে গেছে তার। বাপের সাথে যখন ঢাকায় আসে তখন ও খুব ছোট। কত হবে আর বয়স? ছয় কিংবা সাত। এক মেকানিকের দোকানে কাজ জুটে ওর। মেকানিক বজ্জাত ছিল, চুন থেকে পান খসলেই মার পড়তো। ঢিসুম ঢিসুম। তখন আকবর বাপের সাথে মগবাজার বস্তিতে থাকতো। বাপও ছিল খচ্চর। লাইন মারতো বস্তির উঠতি বয়সী মেয়ে জরিনার সাথে। নিজের রিকশায় উঠিয়ে নিয়ে দিনভর ঘুরাতো। মিষ্টি মিষ্টি কথা বলতে, মিটিমিটি হাসতো।

কয়েকবার দেখে ফেলেছিল আকবর। বাসায় ফিরে সে কী মার! এভাবে মার খেয়ে খেয়ে একদিন ত্যক্তবিরক্ত আকবর বাসা ছাড়ে। জায়গা করে নেয় কমলাপুর স্টেশনে। মানুষের ব্যাগ-লাগেজ বইতো। টুকটাক চুরি চামারি করতো। অন্যমনস্ক মহিলার হাত থেকে দামি মোবাইল ফোন নিয়ে দে ছুট। কিংবা ট্রেনের জন্য অপেক্ষারত কারো ব্যাগ নিয়ে ভোঁ দৌড়।

একবার ধরা পড়ে শক্ত মার জুটে কপালে। কনুইয়ের হাড় ভেঙে যায়, হাঁটুতেও ব্যথা পেয়েছিল খুব। চোখ দিয়ে দরদর করে পানি পড়ছিল। তখনই মাজেদা খালার উদয়। ওর হাতে ড্যান্ডি ধরিয়ে দেন তিনি।

“নে পোলা। ড্যান্ডি খা। মাইয়াগো মতো ফাঁচ ফাঁচ করিস না। কেউ তোর কান্দন মুছায়া দিতে আইবো না।”

আকবর চেয়ে দেখে সাদা পলিথিন ব্যাগ হাতে ধুমসো এক মহিলা দাঁড়িয়ে আছে। ফুটবল আকৃতির মুখ। চুল ক্রপ করে কাটা। ঠোঁটের ওপর পাতলা ফিনফিনে গোঁফ। পরনে ঘিয়া রংয়ের ম্যাক্সি। বুকের ওপর থোক করে রাখা ওড়না তার তরমুজ আকৃতির স্তনদ্বয়কে ঠিক আড়াল করতে পারছে না। ওড়নার আড়াল থেকে উঁকি দিচ্ছে না ওগুলো, ওড়নাই বরং আড়ালে পড়ে গেছে।

হাত বাড়িয়ে পলিথিন নেয় আকবর। মাজেদা খালা দেখিয়ে দেয় ড্যান্ডি সেবন প্রক্রিয়া। সেবন শুরু করে আকবর। তারপর থেকে সেবনকার্য অব্যাহত আছে।

মাঝখানে ছেড় পড়েছিল। মেহবুব মামা ওকে রেলস্টেশন থেকে ঘরে এনে আশ্রয় দেন। ভালো খাবার-টাবার খেতে পায় আকবর, ভালো কাপড়চোপড় পরে। মাথার ওপর ভরসার ছাদ মিলে। মেহবুব মামা মানুষ খুব ভালো। ঠান্ডা মেজাজের মানুষ। রাগ-গোস্বা একদমই নেই। তার সাথে পরিচয়ও একদম হঠাৎ করেই। অনেকটা ফিল্মি কায়দায়।

তখন কমলাপুর রেলস্টেশনকেই নিজের অস্থায়ী ঘর বানিয়ে ফেলেছে আকবর। ওখানেই থাকে। খায়, দায় আর ড্যান্ডি সেবন করে সারাদিন ঝিমায়। ড্যান্ডির পিনিকে যাবতীয় ব্যথা-বেদনা ভুলে যায় আকবর। মা’র কথা ভুলে যায় ও, ভুলে যায় রিকশাচালক বাবার কথা। পৃথিবী তখন শুধুই ড্যান্ডিময়। মাঝে মাঝে আকাশে উদয় হয় পঙ্খীরাজ ঘোড়া। ও ঘোড়ার নাম দিয়েছে টমি। ইংরেজি নাম না দিলে ঠিক ভাব আসে না। একবার ট্রেনের এসি কামরায় পিচ্চি এক ছেলেকে দেখেছিল আকবর। কোলে করে সাদা লোমওয়ালা এক কুকুর নিয়ে যাচ্ছে। কুকুরটাকে টমি বলে ডাকছিল পিচ্চি।

“টমি, কাম হিয়ার।” “টমি ইট দেট কুকি।”

সবকথা ভালোমতো বুঝতেও পারেনি আকবর। তবে ‘টমি কাম হিয়ার টা মাথায় রয়ে গেছে এখনো। ড্যান্ডি সেবন করে সে যখন পিনিকের চূড়ায় উঠে পড়ে তখন বেশ ভাব নিয়ে পোষা ঘোড়াটিকে ডাকে আকবর।

“টমি, কাম হিয়ার।”

লেজ দুলিয়ে সাদা পঙ্খীরাজ আসে। আবার লেজ দুলিয়ে চলেও যায়।

মাজেদা খালার হয়ে টুকটাক কাজ শুরু করে আকবর। মাজেদা খালা রেলওয়ে বস্তির মক্ষিরাণী। সবাই শ্রদ্ধাভরে তাকে খালা বলে ডাকে। ছেলেবুড়ো সবাই। এমনকি ওর তালপাতার সেপাই শুঁটকি স্বামীও ওকে খালা বলেই ডাকে। মাজেদা খালার ব্যবসা অনেক পুরনো। রীতিমত মানবজাতির অভ্যুদয়ের পর থেকেই এই ব্যবসার গোড়াপত্তন-আর সেটা হচ্ছে দেহ ব্যবসা। মাজেদা খালা বেশ্যার দালাল। বস্তির বেশিরভাগ মেয়ে ওর হয়ে ভাড়া খাটে। দেহ-ব্যবসার অর্থ ৮০-২০ প্রিন্সিপালে ভাগ হয়। ৮০ ভাগ মাজেদা খালার, ২০ ভাগ মেয়ের। আর মেয়ে এই লাইনে নতুন হলে প্রিন্সিপালটা আরেকটু কড়া। সেক্ষেত্রে ওটা পরিণত হয় ৯০-১০ প্রিন্সিপালে। ৯০ ভাগ মাজেদা খালার, ১০ ভাগ মেয়ের। মেয়ের থাকা খাওয়া সম্পূর্ণ ফ্রি। ঈদের সময় নতুন জামাকাপড়ের সাথে বোনাসও মিলে।

দেহব্যবসার হাত ধরেই ড্রাগসের ধান্দার গোড়াপত্তন। প্রথম প্রথম বস্তিতেই সীমাবদ্ধ ছিল এ ব্যবসা। এখন পুরো কমলাপুর এলাকা মাজেদা খালার হাতের মুঠোয়। তিনি এ তল্লাটের মহান ড্রাগলেডি।

পুলিশ ওকে ঘাঁটায় না। বখরা নিয়েই সন্তুষ্ট থাকে। তো এই মাজেদা খালার ব্যবসায় নেমে পড়ে আকবর। রাতারাতি সে পরিণত হয় খালার ড্রাগ ব্যবসার সাপ্লাই লাইনের এক যোদ্ধায়। হাতে হাতে গাঁজার স্টিক, ইয়াবা ট্যাবলেট, ফেনসিডিল ও হেরোইন ফেরি করে বেড়ায়। টাকা-পয়সা খারাপ পেত না ও। মাজেদা খালাকে বিক্রির টাকা বুঝিয়ে দেয়ার পর ওর টাকাও নগদ পরিশোধ করে দিতেন খালা। খালার কাছে বাকি বলে কিছু নাই। বাকির নাম ফাঁকি।

আর দিনে দিনে আয়-ব্যয়ের হিসাব বুঝিয়ে দেয়াটা আকবরের জন্য গুরুত্বপূর্ণ ছিল। মাজেদা খালা ঘরের বৈঠকখানাকে অফিস ঘর হিসেবে ব্যবহার করতেন। সমস্ত হিসাব নিকাশ ওখানেই হতো। রাতে যখন আকবর হিসাব বুঝিয়ে দিতে যেত, তখন মাজেদা খালার কাপড়চোপড়ের ঠিক থাকতো না।

দেখা যেত পা ছড়িয়ে বসে টিভি দেখছেন, ওড়নার ঠিকঠিকানা নেই। ম্যাক্সির বোতাম খোলা। ভেতর থেকে উঁকি দিচ্ছে বিশাল স্তনের অংশবিশেষ। একবার তো সোফা থেকে উঠতে গিয়ে ভারসাম্য হারিয়ে তার কালো স্তনবৃন্ত বেরিয়ে পড়লো। আকবরেরও তখন প্রায় ভারসাম্য হারানোর অবস্থা।

খালার মুখ আবার সাংঘাতিক খারাপ। ছেলেটা যে তার নাদুসনুদুস পৃথুলা শরীরের প্রতি ভয়ানক দুর্বল, তা তিনি ভালো মতোই বুঝতে পারেন। এই আগ্রহ তার ভালো লাগে। তাই টিজ করতে ছাড়েন না তিনি।

“কীরে খাড়া হইয়া গেছেনি?” বেসামাল আকবরকে শুধান তিনি। রঙ্গ করে বুক দুলান।

আকবর জবাব দিতে পারে না। সে তখন আসলেই ভারসাম্যহীন, যাবতীয় হিসাব-নিকাশের উর্ধ্বে। খালা প্রায়ই ওকে ন্যায্য টাকার চেয়ে কম দেন, আকবর বুঝতেও পারে না। সে তখন দুই স্তনের খাঁজে হাবুডুবু খাচ্ছে। ঘরে ফিরে পলিথিনের ভেতর মুখ ঢুকালে তখন আর পঙ্খীরাজ ঘোড়া দেখতো না আকবর। দেখতো মাজেদা খালাকে। বিশাল বুক দুলিয়ে বিশ্রিভাবে হাসছেন। তার ম্যাক্সি ফেটে টাকা বের হচ্ছে। রাশি রাশি টাকা।

কিন্তু টুকটাক চুরি চামারির অভ্যাস তখনো যায়নি তার। এরকমই এক দিনে ওর পরিচয় মেহবুব মামার সাথে। মামা ঢাকায় ফিরছিলেন। রাত তখন দশটা হবে। শীতের মৌসুম। গলাবন্ধ সোয়েটারের ওপর কোট পরনে তার, মাথায় সাদা কানটুপি। হাতে একটা চামড়ার ব্যাগ ছিল। বাদামী রংয়ের। হাঁটতে হাঁটতেই হঠাৎ উবু হয়ে বসে জুতার ফিতা ঠিক করতে লেগে যান তিনি। ব্যাগটা রেখে দেন পাশে।

আকবর দেখে এই-ই সুযোগ। লোকটা অন্যমনস্ক। ব্যাগটা আস্তে করে সরিয়ে দিলে বুঝতেও পারবে না। তারপর টুপ করে মিশে যাবে ভিড়ের মাঝে। তখন আর কে খুঁজে পাবে ওকে?

কিন্তু ওর হিসাবে ভুল ছিল। ব্যাগ বগলদাবা করে তার দৌড় শুরু করা উচিত ছিল জনস্রোতের দিকে মুখ করে। কিন্তু সে দৌড় শুরু করে উল্টাদিকে। ব্যাগসুদ্ধ গিয়ে সে ধাক্কা খায় এক তাগড়া জোয়ানের পেটে। জোয়ানও বুঝে গিয়েছে ঘটনা কী।

তারপর শুরু হয় উত্তমমধ্যম।

আকবর তখন দাঁতমুখ খিচে বসে আছে। সে বুঝে গেছে এবার আর নিস্তার নাই। হাড়ি কয়টা ভাঙে আল্লা মালুম।

কিন্তু হঠাৎই উত্তমমধ্যমের বেগ কমতে শুরু করে। তারপর একসময় থেমেই যায়। চোখ পিটপিট করে আকবর দেখে সাদা কান টুপিওয়ালা লোকটা মানুষজনদের থামতে বলছে। তারপর লোকটা ওকে হাত ধরে উঠায়। ঝেড়ে গায়ের ধূলাবালি সাফ করে।

স্টেশনের পাশে চার দোকান আছে। ওখানে নিয়ে চা-রুটি খাওয়ায়। আকবরের হঠাৎ খেয়াল হয় মারের চোটে ওর কড়ে আঙুলটা প্রায় থেঁতলে গেছে। লোকটাও লক্ষ্য করে। খাওয়া শেষে পাশের হসপিটালে যায় ওরা। ক্ষতস্থান পরিস্কার করে ব্যান্ডেজ বেঁধে দেয় ডাক্তার।

আকবরের বিশ্বাস হতে চায় না। এই লোকটা কী তবে বাংলা সিনেমার নায়ক জসিম? মহানুভবতায় পর্বত সমান?

“তোর চলে কেমনে?” লোকটার গলা ভেসে আসে।

আকবর সত্য কথাটাই বলে। পলিথিনে ঠোঁট ঢুকিয়ে পঙ্খীরাজ ঘোড়া দেখে। মাঝে মাঝে বিশালবক্ষা মাজেদা খালাও আসেন। এতেই চলে যায়। মাজেদা খালার কথা অবশ্য মুখ ফুটে বলে না আকবর।

খানিকক্ষণ চুপ থেকে লোকটা যে প্রস্তাব দেয় তাতে আকবরের জীবনটাই পাল্টে যায়।

“আমার সাথে যাবি? ঘরের কাজ করবি টুকটাক।”

আকবরের হ্যাঁ বলতে বেশি সময় লাগে না। যদিও একটু দ্বিধা কাজ করছিল মনে।

লোকটার অন্য কোন মতলব নাই তো?

কমলাপুর এলাকায় বাচ্চাখোর বলে এক বুড়া আছে। ধনঞ্জয় নাম। ওরা ধনঞ্জয়কে শর্ট বানিয়ে ধন বলে ডাকে। ধন বুড়া। কিংবা বুড়া ধন।

ধনঞ্জয়ের নাকি ওদের বয়সী ছেলে খাওয়ার রেকর্ড আছে। রাজন বলছিল সেদিন। ওর এক পরিচিত ছেলে ছিল। স্টেশনে থাকতো এককালে। রিয়াজ নাম। ওকে ঘরের টুকটাক কাজ করার লোভ দেখিয়ে নিয়ে গিয়েছিল এই ধন বুড়া।

তারপর খেয়ে ছিবড়ে বানিয়ে দিয়েছে।

“আমার লগে লাগতে আইলে বিচি কাইট্যা দিমু স্টেরেট,” শিপু মতামত দেয়।

অন্যরাও মাথা নেড়ে সমর্থন জানায়। আকবর অদ্ভুত ওই লোকটার সাথে পথ চলতে চলতে আবারো কথাটায় সমর্থন জানায়।

স্ট্রেট বিচি কর্তন!

কিন্তু বিচি কর্তন করা লাগে না আকবরের। সাদা টুপি ওয়ালা বাচ্চাখোর না, নিপাট ভালো মানুষ। আকবর যে নেশাগ্রস্ত সেটা বুঝতে বেশি সময় লাগেনি তার। আকবরের চিকিৎসার ব্যবস্থা করেন তিনি। মাসখানেক ক্লিনিকে ছিল ও। ওখানে স্বাস্থ্যসম্মত খাবার দেয়া হত। মাছ, মাংস, রুটি, ডিম, সবজি, মৌসুমী ফল। রুটিনমাফিক ওষুধ খাওয়া লাগতো। সকালে ঘুম থেকে উঠে হালকা এক্সারসাইজ করা লাগতো।

ঘরে ফিরেও রুটিনে আবদ্ধ হয়ে পড়েছিল আকবরের জীবন। সাদা টুপি ওয়ালাকে ততদিনে মামা ডাকা শুরু করেছে ও। মেহবুব মামা। মামা খুব বিদ্বান মানুষ এটা বুঝতে পারে আকবর। তার ঘরভর্তি খালি বই আর বই। পুরো ফ্ল্যাটে আটটা বিশাল শেলফ। প্রতিটি শেলফ বইয়ে ভরা। বগলে বই নিয়ে বাসা থেকে বের হন। মাঝে মাঝে বাইরে থেকে ফিরেন ঢাউস আকারের বই নিয়ে। তারপর নাওয়া খাওয়া ভুলে বইয়ে ডুবে যান। তার পুরো জীবনটাই ছিল বইময়। আকবর বকলম বলে তাকে বিদ্যাশিক্ষা দিতেও লেগে যান তিনি।

অ তে অজগর আসছে তেড়ে, আ তে আমটি খাব পেড়ে।

ঘরদোরের কাজও শিখে গিয়েছিল আকবর। ঘরদোর ঝেড়েছে। পরিস্কার রাখতো, কাপড়চোপড় ধুয়ে দিতো। ছাদে শাকসবজির বাগান ছিল। ওটার পরিচর্যা করতে ও হালকা রান্নাও শিখে নিয়েছিল রাঙ্গার মা’র কাছ থেকে। চা বানানো, ডিম ভাজি করা কিংবা ডাল রান্না। রাঙ্গার মা যখন গ্রামের বাড়ি যেত তখন সে আর মামা মিলে ছাদে বারবিকিউ পার্টি করতো। আগুনে ঝলসে মাংস খেত তারা। মামা গিটার বের করতেন। গলা ছেড়ে ইংরেজি গান ধরতেন যার আগামাথা কিছুই বুঝতে পারতো না ও।

টমি তখন বেজায় খুশি থাকতো। তিড়িংবিড়িং করে লাফাতো। পঙ্খীরাজ ঘোড়া টমি না, মেহবুব মামার কুকুর টমি। পাড়ার মোস্তফা চাচা গিফট দিয়েছিলেন। আকবর ওর নাম দিয়েছিল টমি। মামা আর আপত্তি করেন নাই। টমি নামটাই টিকে যায়।

সুখেই দিন কাটছিল ওর। মাস শেষে পাঁচ হাজার টাকা পেত যার বলতে গেলে কিছুই খরচ হতো না। মামাই ওকে বাড়িতে টাকা পাঠানোর পরামর্শ দেন। তখন ও নিয়মিত মা’কে টাকা পাঠাতো। একবার চাইনিজ একটা মোবাইল সেট কিনে কুমিল্লায় পাঠিয়ে দিয়েছিল ও। মোবাইল পেয়ে মা সেকী খুশি!

তারপর বছরখানেক আগে মামা চায়না ট্রিপে যান। আর সবকিছু নিমেষে পাল্টে যায়। চিনে মাসদুয়েক ছিলেন মামা। তারপর বাংলাদেশে ফিরে আরো ব্যস্ত হয়ে পড়েন। কী নিয়ে জানি ভাবতেন সারাদিন। চায়না থেকে বাক্সভর্তি করে অদ্ভুতদর্শন কিছু জিনিসপত্র নিয়ে এসেছিলেন তিনি। মাঝে মাঝে ওগুলো খুলে দেখতেন।

সে সময়টায় একটা লোক উনার কাছে প্রায়ই আসতো। মোড়ের চা দোকানি। মান্নান মিয়া নাম। লোকটাকে কেন জানি মোটেও পছন্দ করতে পারে না আকবর। কেমন করে জানি চোরের মত তাকায়। কথা বলার সময় মুখে সবসময় একটা ষড়যন্ত্রী ভাব ঝুলিয়ে রাখে।

তবে ও শুনেছে লোকটা নাকি ভালো গল্প বলতে পারে। মুখে মুখে গল্প বানাতে রীতিমত সিদ্ধহস্ত। মামাই একদিন আফসোস করে বলছিলেন-”পেটে বিদ্যা থাকলে মান্নান মিয়া একদিন ভালো লেখক হতে পারতো।”

মামা ওই সময়টায় খুব ব্যস্ত হয়ে পড়েন। বাসায় থাকতেনই না বলতে গেলে। আজ এখানে, তো কাল ওখানে। বেশ স্বাস্থ্যবান চেহারা ছিল তার। কদিনের দৌড়াদৌড়িতে স্বাস্থ্য ভেঙে পড়তে শুরু করে। ওজন কমে যায়, চোখের নিচে পড়ে কালি। একদিন তো মাথা ঘুরেই পড়ে গেলেন। আকবর পাশে ছিল বলে রক্ষা। দৌড়ে গিয়ে ধরে ও। না হয় মাথায় সাংঘাতিক ব্যথা পেতেন।

ধরাধরি করে পাশের হসপিটালে নিয়ে যাওয়া হয় তাকে। ডাক্তার জানায় অত্যাধিক টেনশনই এই ভগ্ন স্বাস্থ্যের কারণ। টেনশন কমাতে হবে, স্ট্রেস কমাতে হবে। পরিমিত রেস্ট নিতে হবে। ঠিকমত খাবার খেতে হবে। তাহলেই শরীর সুস্থ থাকবে।

“মামা আপনের এতো কিয়ের টেংশন?” আকবর জিজ্ঞেস করে।

শুনে খুব এক চোট হাসেন মেহবুব মামা, জবাব দেন না।

“না, খালি হাসলে অইবো না। খুইল্ল্যা কন…কিয়ের লাইগ্যা এতো টেংশন করেন?” আকবর গোঁয়ারের মতো জিজ্ঞেস করে।

“শুনবি?” স্মিত হেসে পাল্টা প্রশ্ন করেন মামা।

“অবশ্যই শুনবো। কেন শুনবো না?”

মুখে রহস্যময় হাসি ঝুলিয়ে মোটে এক শব্দে কাজ সারেন তিনি। “চা।”

বেকুব বনে যায় আকবর। খানিকক্ষণ মুখে কথা জোগে না তার। তারপর প্রাণখুলে হাসে সে। “মামায় যে কী কয়!”

আকবর তো আর জানতো না যে চা নামক পানীয় দ্রব্যটি ঠিক হেসে উড়িয়ে দেবার মতো না। যে চা’র জন্য এককালে ব্রিটিশ আর চাইনিজদের মধ্যে যুদ্ধ বেঁধে গিয়েছিল, সেটা আর যাই হোক হাস্যস্পদ না। আরো খানিকটা সম্মান তার প্রাপ্য। কিন্তু আকবরকে দোষ দিয়েও তো লাভ নেই।

সে প্রায় বকলম এক ছোকরা। মেহবুব মামা’র বদৌলতে সামান্য অক্ষরজ্ঞান শিখেছে। নাহলে তো তার দিনকাল কাটছিল পলিথিনে ঠোঁট ঢুকিয়ে ড্যান্ডি সেবনে আর মাজেদা খালার দেহের রহস্যময় ভাঁজে। চার ঐতিহাসিক প্রেক্ষাপট তাই আকবরের ধরাছোঁয়ার বাইরেই থাকার কথা। আকবরের কাছে চা শ্রেফ পাঁচ টাকার একটি পানীয়, অতিরিক্ত চিনি আর কনডেন্সড মিল্কের সমাহারে বানানো। এর বেশি কিছু না। চা ভালো, কিন্তু চা তো আর ড্যান্ডি না। চা খেলে পঙ্খীরাজ ঘোড়া আসে না। চা খেলে মোহনীয় ভঙ্গিমায় হাজির হয় না মাজেদা খালাও। চা খেলে পিনিক জাগে না।

চা ফালতু। বাকোয়াজ।

চা’র জন্যই তার আজকের এই দুরবস্থা। মেহবুব মামা চায়না থেকে ফেরার পর বারবার বলতেন ওর পেছনে ফেউ লেগেছে। তাকে কেউ সবসময় ফলো করে। ওর ফোনে আড়ি পাতে।

শুনে হাসি আসতো আকবরের। মামার মাথায় কী ক্র্যাক দেখা দিল? কিন্তু কদিন পর ওর কাছেও যখন কিছু লোক ধরণা দেয়া শুরু করে তখন আকবর বুঝতে পারে মামার মাথা ঠিকই আছে। মাথা নষ্ট আসলে এই লোকগুলোর। ওরা চা নিয়ে এতো আগ্রহী কেন? মেহবুব মামা কী চা সওদাগর?

তার মন ভেজানোর জন্য ওই লোকগুলো তখন উপহারের ডালি মেলে ধরে। টাকা, দামি মোবাইল সেট, কাপড়-চোপড়, সেন্টের শিশি। বদলে কী চাই?

চাই তথ্য।

মেহবুব মামা চায়না থেকে কী নিয়ে এসেছেন? চা’র কোন জার? কোন ধরণের প্যাকেট? প্যাকেটের সাইজ কী রকম? উপরে কী কোন লেখা আছে? কিংবা ছবি?

লোভে পড়ে চা’র ডিব্বা ধরিয়ে দিয়েছিল একজনকে, দেখতে চাইনিজদের মতো ছিল লোকটা। বিনিময়ে ও পেয়েছিল পাঁচটা চকচকে হাজার টাকার নোট। আরেকজন বললো মামা সারাদিন কী করেন, না করেন সবকিছু রিপোর্ট করতে। শুধু তাই না, ওকে দিয়ে ডায়েরী চুরি করালো। মামা তো ডায়েরী খুঁজে না পেয়ে হয়রান। পুরো বাসায় চিরুনি অভিযান চললো। কিন্তু যা নেই তা কীভাবে খুঁজে পাবেন ড. মেহবুব আরেফিন চৌধুরী?

কিন্তু সবাইকে ছাড়িয়ে গিয়েছিল ওই হারামজাদা সাংবাদিক মাহফুজ আহমেদ। সে লোভ দেখানোর জন্য এমন একটা জিনিস বেছে নিলো যা ফিরিয়ে দেয়া আকবরের জন্য প্রায় অসম্ভব।

ড্যান্ডি!

আকবরের অতীত ইতিহাস বের করা সাংবাদিকের জন্য খুব কঠিন কিছু ছিল না। কমলাপুর এলাকায় কয়েকবার ঢু মেরে, একে তাকে কয়েকটা প্রশ্ন জিজ্ঞেস করে আকবর কীসে বশ হয় তা বের করে ফেলে সাংবাদিক। তারপর ড্যান্ডি দেখিয়ে আকবর দ্য গ্রেটকে পোষ মানিয়ে ফেলে মাহফুজ আহমেদ।

সে-ও পুনরায় ড্যান্ডি আসক্ত হয়ে পড়ে। ড্যান্ডির পিনিকে আবারো পঙ্খীরাজ ঘোড়া দেখে। লেজ দুলিয়ে শূন্যে বিচরণরত। সওয়ার স্বয়ং মাজেদা খালা। খালার কাপড়চোপড়ের অবস্থা পুরো আস্তাগফিরুল্লাহ। উরু বের হয়ে আছে, বুকের অর্ধেক উন্মুক্ত। চোখ ফেরাতে গিয়েও ফেরাতে পারে না আকবর।

তার নেশার কাছে পুনরায় আত্মসমর্পণ কী ধরতে পেরেছিলেন মেহবুব মামা?

এই প্রশ্নের উত্তর জানা নেই আকবরের। তবে খুব সম্ভবত পেরেছিলেন। এই জন্যই কী কথাবার্তা একদম কমিয়ে দিয়েছিলেন তিনি?

শেষদিকে এসে একদম চাপা স্বভাবের হয়ে গিয়েছিলেন মেহবুব মামা। দরকারী কথা ছাড়া আর একটা কথাও বলতেন না। কথা বললেও তা বেশিরভাগ সময়ে হা/নাতেই সীমাবদ্ধ থাকতো। অথচ মেহবুব মামা কী প্রাণবন্ত মানুষই না ছিলেন! দিলদরিয়া, রসিক, আড্ডাবাজ। ঠা ঠা করে ঘর কাঁপিয়ে হাসতেন।

আর সেই তিনিই কিনা বাতাস ছাড়া চিপসের প্যাকেটের মতো চুপসে গেলেন!

বুড়ো আঙুলের ব্যথা কমে নাই। খানিক পরপর চিড়িক দিয়ে উঠছে। আর খানিক পরপর চোখে অন্ধকার দেখছে আকবর। ফুঁপিয়ে কাঁদছিল ও। এখন কান্নাও শুকিয়ে গেছে। বজ্জাত সাংবাদিক ও তার গ্যাং আপাতত বিদায় নিয়েছে। সাথে ওর জন্য ছুঁড়ে দেয়া সতর্কবাণী-”বাসায় ফিরিস না। এখন এটা পুলিশ কেস।”

বাসায় ফেরার একদমই ইচ্ছা নাই আকবরের। সে এখানে সেখানে ঘুরে ঘুরে কাটায়। কিন্তু বুড়ো আঙুলের ব্যথা তাকে নড়তে দিচ্ছে না। ডিসপেনসারি’তে গিয়ে ডান পায়ের বুড়ো আঙুলে ব্যান্ডেজ বেঁধে এসেছে ও। কিন্তু ব্যথা কী আর কমে তাতে?

এখন দরকার ড্যা…

তখনই উরুতে মৃদু কম্পন। মোবাইল বাজছে। ও যে নাম্বার ব্যবহার করে তা সকাল থেকেই বন্ধ। একদম স্যুইচড অভ। সিমটাও নষ্ট করে ফেলেছে ও। এটা গোপন নাম্বার। এই নাম্বার খুব বেশি মানুষের কাছে নাই। হাতেগোনা কয়েকজনের কাছে আছে এই নাম্বার। তাদের মধ্যে একজন…

“মালিকুম, খালা!” পরিচিত জন পেয়ে ফোঁপানিটা আবার শুরু হয় আকবরের।

ওপাশ থেকে মাজেদা খালার কৃত্রিম রুষ্ট গলা ভেসে আসে। “কীরে, নাটকির পোলা, আমারে তো ভুইল্লাই গেছস।”

*

খালার উদাম পিঠে তেল দিয়ে দিচ্ছে আকবর।

রাতের খাওয়া-দাওয়া ততক্ষণে শেষ। এতটাই খেয়েছে আকবর যে এখন আর নড়তে পারছে না। সারা দিন পেটে এক ফোঁটা দানাপানিও পড়ে নাই। তাই সাংঘাতিক ক্ষুধার্ত ছিল ও। ঘরে খাবার বলতে ছিল ঝাল দেয়া মুরগির মাংস, পটল দিয়ে কই মাছ আর ঘন ডাল। মাংসের পুরো বাটিই আকবরের প্লেটে উপুড় করে দেন খালা।

“খা, পেট ভইরা খা!”

আকবর পেট ভরেই খায়। মাংস খায়, ডাল খায়, পটল দিয়ে কই মাছ খায়। খাওয়া শেষে খানিকক্ষণ চিৎ হয়ে শোয়। এখনো মাঝে মাঝে চিড়িক দিয়ে ব্যথা জাগছে বুড়ো আঙুলে। তবে ব্যথার ধার এখন খানিকটা ভোতা।

খালা এসে ডাক দেন ওকে। উনার পিঠে সাংঘাতিক ব্যথা। আকবর কী মালিশ করে দিতে পারবে?

আলবাত পারবে!

খালা পিঠ উদাম করে শুয়ে পড়েন। ঘরের বাতি নিভানো, বাইরের রুম থেকে ছিটকে এসেছে কিছু আলো।

শিয়রের পাশে গরম তেল রাখা। পর্যাপ্ত তেল নিয়ে নেয় আকবর। তারপর খালার মাখন-নরম পিঠে হাত ডুবিয়ে দেয়। কোমর থেকে ঘাড় পর্যন্ত উঠে, ঘাড় থেকে নিচে নেমে আসে।

উঠে, নামে। নামে, উঠে।

তরমুজ স্তন দুটো বিছানায় পিষ্ট হয়ে দু’পাশ দিয়ে উঁকি মারছে। তেল দিতে দিতে ওর লোভী হাত ওদিকেও যায়। তারপর বিদ্যুৎস্পৃষ্টের মতো হাত সরিয়ে নেয় আবার।

যায়, ফিরে আসে। যায়, ফিরে আসে।

কোমরের কাছটায় হাত নিয়ে থতমত হয়ে যায় আকবর। তারপর থেকেই শ্রোণীদেশ শুরু। আরো কী নামবে ও?

বাঁধা বলতে কালো সায়া। উল্টাদিকে সায়ার গিঁট, আলতোভাবে আটকানো।

খালার গলা শোনা যায়-”এট্টু নামায়া দে।”

অত্যুৎসাহী আকবর এট্টু নামাতে গিয়ে একটু বেশিই নামিয়ে ফেলে।

“এট্টু নামাইতে কইছি হারামজাদা।”

ততক্ষণে নিতম্বের খাঁজ দেখা যাচ্ছে। গভীর খাঁজ।

হাত আবার তেলে ডুবিয়ে নেয় ও। নিজেকে নেশাগ্রস্তের মতো মনে হচ্ছে আকবরের। এ নেশা ড্যান্ডির নেশা না। এ আরো ভয়ানক নেশা।

মাংসের নেশা। নারী মাংস।

আচমকা গরম লাগতে শুরু করে আকবরের। গলার কাছটায় কী জানি আটকে আছে। ধুকপুক করছে বুকের ভিতরটা।

উত্তেজনার তুঙ্গে উঠা আকবর বুঝতেও পারেনি পেছনে কেউ একজন দাঁড়িয়ে আছে। একজন কেন পুরো আর্মি এসে দাঁড়ালেও ও বুঝতে পারতো না। ওর ধ্যান তখন শ্রোণীর খাঁজে, অন্ধকার ভাঁজে।

ঘাড়ের কাছটায় একটা ঝিলিক দেয়া ব্যথা। কেপে উঠে ওর শরীর। তারপর জ্ঞান হারিয়ে ঢলে পড়ে মাজেদা খালার তৈলাক্ত পিঠে।

অধ্যায় ২১

বাইক আরোহী ওর নাকের ডগা দিয়েই যায়। চাইলে হাত খানিকটা বাড়িয়ে ওর টয়োটা করোলা ছোঁয়া যেত। কিন্তু গু-গন্ধী জটাধারী ওরফে সুপার এজেন্ট বুলশিট ওরফে ইভান সারভব হাত বাড়িয়ে নিজের হাত হারানোর ঝুঁকিতে যায় না।

সে এখন ভ্রাম্যমাণ সিগারেট বিক্রেতা। খদ্দের এসে পান চায়। সে এক খিলি পান প্রস্তুত করে দেয়। আরেকজন এসে বেনসন লাইট চায়। সে বেনসন লাইট দেয়।

এখন আর তার গায়ে শুয়ের গন্ধ নেই। খদ্দেররা আর তাকে দেখে ছ্যা ছ্যা করে না। নাক চেপে দূর দূর করে তাড়িয়ে দেয় না। তার পরনে দুমড়ানো মোচড়ানো সাদা শার্ট আর সুতির লুঙ্গি। জটাধারী হওয়ার সময় মুখে কালো রং ঘষে দিয়েছিল ও, এবার চেহারায় কালোর পরিমাণ তুলনামূলক কম। এখন সে শ্যামলা, অনুজ্জ্বল শ্যামলা।

দালানটা দুইতলা। এখানেই ঢুকেছিল বাইক চালক। অবশ্য পথে নিজের বাহন পরিবর্তন করে সে টয়োটা করোলা চালক হয়ে গেছে। ডক্টরের প্যাকেট ডেলিভারি দিলো খুব সম্ভবত। সাথে নিশ্চয়ই কর্তার পিঠ চাপড়ানিও পেয়েছে। অবশ্য চালকের মুখ দেখে সেটা মনে হয় নাই। গম্ভীর মুখ, চিন্তাক্লিষ্ট। প্রশংসা কিংবা পিঠ চাপড়ানি পেয়ে মুখে যে একশো ওয়াটের বাতি জ্বলে ওঠে, ওটা আর দেখা যায় নি। বাতি মনে হয় ফিউজড।

দালানের বাইরে উঁচু গেট, সীমানা প্রাচীরও যথেষ্ট উঁচু। উপরে কাঁটাতার। নির্দিষ্ট বিরতিতে একটা করে সিসিটিভি ক্যামেরা। কান এড়ায় না কুকুরের ঘরঘর গর্জন। আওয়াজ চিনতে একটুও ভুল হয় না সারভবের।

জার্মান শেফার্ড।

সিকিউরিটি খুব টাইট। কিন্তু প্রশ্ন হলো এতো টাইট কেন? কে থাকে এর ভেতরে?

চায়না থেকে যে রহস্যময় সম্পদ সাথে করে নিয়ে এসেছেন ডক্টর তার পেছনে অনেকেই ঘুরছে। আমেরিকা, চীন, রাশিয়া, ইউরোপের অনেক দেশ। প্রতিদ্বন্ধীর সংখ্যা কম না। ব্যাপারটা বুলশিট জানে।

কিন্তু বাইক চালক কার আজ্ঞাবহ? কার হয়ে কাজ করছে ও?

সময় গড়ায়। রাত হয়। ঘুরে ঘুরে সিগারেট বিলি করে বেড়ায় বুলশিট, ছড়িয়ে দেয় ক্যান্সারের ব্যামো। আর দুর্গ প্রদক্ষিণ করে ছিদ্র খুঁজে।

পেছনে একটা টং দোকান আছে। দোকানের ওপর উঠে কী একটা চেষ্টা করা যায়?

না, দেয়ালের সাথে দূরত্ব অনেক। সম্ভব নয়। সম্ভব হতো যদি সে ফ্যান্টাস্টিক ফোরের মিঃ ফ্যান্টাস্টিক হতো যে কিনা ইচ্ছামতো নিজের শরীরের আকার-আকৃতি পরিবর্তন করতে পারে। কিন্তু সে মিঃ ফ্যান্টাস্টিক

কিন্তু চাইলে সে মিশন ইম্পসিবলের ইথান হান্ট হয়ে যেতে পারে! উঁচু দালান বেয়ে উঠা তো হান্টের কাছে দুধভাত।

মলোটভকে মেসেজ পাঠায় ও। দড়ি দরকার। ক্লাইম্বিং রোপ। সিসিটিভি ক্যামেরাকে অকেজো করার জন্য দরকার ইনফ্রারেড লেজার। অন্ধকারে দেখার জন্য দরকার বিশেষ ধরণের গগলস। একজন সহকারীও দরকার। লেজার মেরে ক্যামেরা অকেজো করে দেয়ার জন্য। আর সেইসাথে কাটার লাগবে। কাঁটাতারের বেষ্টনী কাঁটার জন্য।

চাহিদামত সবকিছু পাঠিয়ে দেয় মলোটভ। খানিকটা দূরে গিয়ে ওগুলো সংগ্রহ করে নেয় বুলশিট।

একটা চটের ব্যাগ। ব্যাগের ভেতর দড়ি, গগলস ও কাটার আছে। একজন সহকারীও এসেছে দেখা গেল। সহকারী পরিচিত না, হয়তোবা মলোটভ রিক্রুট করেছে। নাম জানা নেই সারভবের। সারভব ধরে নেয়, সহকারী = এক্স…

এক্স বেশ নিয়েছে চা বিক্রেতার। লেজার আছে ওর জিম্মায়।

সিদ্ধান্ত হয় ৩:৩০ এর দিকে অপারেশনে যাওয়ার। পেছন দিয়েই ঢুকবে। ওদিকে ক্যামেরা কম। দেয়ালের মাঝামাঝিতে একটা ক্যামেরা, আর দুই কোণায় দুইটা। কোণার দুইটার কাভারেজ এদিকে হওয়ার কথা না। তাই মাঝখানেরটা অকেজো করলেই কেল্লা ফতে।

রাত বাড়ে। হাজার বছরের পুরনো রাত।

রাস্তায় গাড়ি কমে গেছে। দোকান-পাটের শাটারও একে একে বন্ধ হয়ে গিয়েছে। গলির শেষ মাথায় একটা ফার্মেসির শাটার অবশ্য খোলা। এটা চব্বিশ ঘন্টা খোলা থাকে।

রাস্তার অন্য পাশে গিয়ে আশ্রয় নেয় বুলশিট। সে এখন ভাসমান মানুষের বেশ নিয়েছে। ফুটপাথে চাদর বিছিয়েছে, মাথার নিচে দিয়েছে চটের ব্যাগ। চোখ দুটো হালকা খোলা রেখে সে সময় গুনে-১, ২, ৩, ৪, ৫…

ঠিক রাত ৩ঃ২০-এ উঠে দাঁড়ায় সারভব। স্যামসাং মোবাইলে শব্দহীন অ্যালার্ম দিয়ে রেখেছিল ও, উরুতে কম্পন দেখেই যা বোঝার বুঝে নিয়েছে। দুই তলা দালানের পেছনে ততক্ষণে হাজির সহকারী। ও এতক্ষণ একটি মিষ্টির দোকানের সিঁড়িতে চাদর মুড়ি দিয়ে শুয়েছিল।

ওর হাতের তালু চকিতে দেখে নেয় বুলশিট। তালুতে লেজার লুকিয়ে রেখেছে এক্স।

এক্স এগোয়। মুখে কাপড় পেঁচিয়ে ও দাঁড়ায় ক্যামেরার নিচে। হাতের ইনফ্রারেড রশ্মি ফেলে ও ক্যামেরার ওপর। ওপাশের দর্শনার্থীদের আর কিছু দেখতে পারার কথা না।

মৃদু মাথা ঝাঁকায় ও বুলশিটের দিকে তাকিয়ে।

এটারই অপেক্ষায় ছিল বুলশিট। ও প্রস্তুত হয়েই আছে। গগলস, কাটার, দড়ি ও শোল্ডার হোলস্টারে রিভলবার নিয়ে। টং দোকানের আড়াল ছেড়ে ও এগোয় দেয়ালের দিকে। দড়ি ছুঁড়ে মারে দেয়ালের অপর পাশে। হুক আটকায়।

ভালো করে টেনে দেখে সারভব। না, হড়কাবে না।

দেয়াল ধরে তর তর করে উপরে উঠে যায় ও। কাটার বের করে তার কাটে। ফাঁক প্রস্তুত হতেই টুপ করে নিচে নেমে যায়।

আর বিদঘুঁটে শব্দে অ্যালার্ম বেজে ওঠে। সাথে ঝকঝকে আলোয় আলোকিত হয়ে উঠে চারপাশ।

শিট!

অ্যালার্ম সিস্টেম ইনস্টল করা থাকতে পারে এটা মাথাতেই ঢুকেনি ওর।

আড়াল নিতে হবে। কুইক!

ওই যে ঝোঁপ। ওটার পেছনে…

কুকুরের ঘরঘর শোনা যায়। জার্মান শেফার্ড! আওয়াজ শুনে মনে হচ্ছে বেশ কয়েকটা।

ঝোঁপের আড়ালে পৌঁছানোর আগেই কুকুরগুলোকে দেখা যায়। বিশাল দেহী কুকুর, ফুট দুয়েক উচ্চতার। লম্বা জিহ্বা ঝুলছে। সংখ্যায় ৬-৭ টা হবে। তাদের গলার চেইন ধরে আছে ষন্ডা চেহারার ক’জন লোক।

পেছন পেছন এ কে আসছে?

বেঁটেখাটো, টাইট শরীরের এক লোক। গায়ে এক রত্তি পোশাক নেই। তার মুখের দিকে তাকিয়ে একটা বৈসাদৃশ্য লক্ষ্য করে বুলশিট, কিন্তু সেটা কী তা আর ধরতে পারে না।

তখন মাথায় দশ নাম্বার মহাবিপদসংকেত বাজছে, মুখের দিকে তাকানোর সময় কোথায়?

লোকটার খনখনে গলার আওয়াজ দূর থেকেই শুনতে পারে ও।

“সিগারেটওয়ালা…”

বুঝতে সমস্যা হয় না সারভবের। লোকগুলো অনেক আগেই খেয়াল করেছে ওকে। এখন কী করণীয়? লেজ গুটিয়ে পলায়ন না বীর বিক্রমে আক্রমণ?

বীর বিক্রমে আক্রমণই বেছে নেয় সুপার এজেন্ট। আর প্রথমেই যে অস্ত্রের কথা খেয়াল আসে তা সবসময় ওর সাথে থাকে। ও যেখানেই যায়, অস্ত্রটাও ওর সাথে যায়।

সারভব আদর করে নাম দিয়েছে-ব্রহ্মাস্ত্র!

ওর দুই হাতের কব্জিতে কৃত্রিম চামড়ার সাথে লাগানো দুটা মাইক্রোচিপ আছে। দুনিয়ার সবচেয়ে ক্ষুদ্রকায় বোমা। কিন্তু কাজে বড় বোমার চেয়ে কোন অংশে কম না। অ্যাক্টিভেট করে ছুঁড়ে দিলেই হলো। মাটিতে পড়েই ফাটবে।

লোকগুলোকে কাছে আসতে দেয় ও। কাছ থেকে কুকুরগুলোকে আরো ভয়ংকর দেখায়, জিহ্বাগুলো দেখায় আরো লম্বা।

চিপ আনলক করে অ্যাক্টিভেট করে বুলশিট।

আর তখনই হাতের চেইন ছেড়ে দেয় ষন্ডা লোকগুলো। তেড়ে আসে জার্মান শেফার্ড।

আর দেরি নয়। ব্রহ্মাস্ত্র ছুঁড়ে মারে ও।

দুম করে একটা বিকট শব্দ হয়। ছিটকে পড়ে শেফার্ডগুলোর ছিন্ন বিচ্ছিন্ন দেহ, ষন্ডা ক’জনের অবস্থাও তথৈবচ। বাকি ক’জন দূরে ছিল বিধায় বোমের ভয়াবহতা থেকে বেঁচে যায়। তবে পুরোপুরি বাঁচে না। কেউ ঝলসায়, কেউ বিস্ফোরণের প্রচন্ডতায় আছড়ে পড়ে যায়।

পুরোপুরি বেঁচে যায় নগ্ন লোকটা। এঁকেবেঁকে দৌড়ানো শুরু করে সে। চালাক আছে, গুলি লাগাতে দিতে চায় না। এ জন্যই এঁকেবেঁকে দৌড়াচ্ছে। ফোনে কী জানি নির্দেশ দেয়। ভাষা শুনে বুঝতে পারে বুলশিট।

চাইনিজ।

গুলি চালাতে যাবে, কিন্তু আহত এক শেফার্ড এসে হামলা চালায়। বিশাল থাবা নিয়ে হামলে পড়ে ওর শরীরে। টাল সামলাতে পারে না ও, শেফার্ড নিয়ে পড়ে যায়। লোকটার দিকে নজর দিতে গিয়ে আর লক্ষ্য করে নি, ওর অন্যমনস্কতার সুযোগে শেফার্ডটাও আক্রমণ চালিয়ে বসেছে।

ধারালো দাঁত বসে যায় সারভবের গলা বরাবর। গলার নরম মাংসে। দাঁত ঢুকছে, ঢুকছে…।

রিভলবার গর্জায়। একবার, দু’বার।

প্রথম বারেই ওর খুলি উড়ে গিয়েছিল, দ্বিতীয়টা স্রেফ মনের রাগ মেটানোর জন্য করা।

তিন আহত ষন্ডাও সাহস পেয়ে উঠে আসে। এবার সারভব আরো ক্ষিপ্র, আরো নিপুণ।

দুম, দুম, দুম। গুনে গুনে তিনটা গুলি। তিনটাই ষন্ডাগুলোর তরমুজ সদৃশ মাথাগুলোকে ফাটা তরমুজ বানিয়ে দেয়।

কুঁই কুঁই করছিল এক শেফার্ড। দুম। কুঁই কুঁই শেষ।

এক ষন্ডার সাথে শটগান ছিল। ওটা নিয়ে নেয় বুলশিট। কাজে আসবে। এবার ন্যাংটাটাকে খুঁজে বের করা যাক।

পা বাড়াতে যাবে গুলির আঘাতে ছিটকে পড়ে সারভব। ঘাড়ে লাগাতে চেয়েছিল সম্ভবত। সামান্য মিস হয়েছে। লেগেছে ডান কাঁধে। গুলিটা স্রেফ লাগেইনি, যাওয়ার সময় কাঁধের প্রায় আধ পাউন্ড মাংস নিয়ে চলে গেছে।

তীব্র ব্যথায় চোখে অন্ধকার দেখে সুপার এজেন্ট।

দুপ দুপ দুপ!

আরো কয়েকটা গুলি আশেপাশের মাটি বিদ্ধ করে। ব্যথা নিয়ে সরে পড়ার চেষ্টা করে ও। ক্রল করে এগোয়।

দুম!

আবারো ছিটকে পড়ে সারভব। এবার গুলি লেগেছে ওর বাম উরুতে। উরুর এক পোয়া মাংস উধাও হয় গুলির সাথে।

দুম দুম। এর পরেরটা চুল ঘেঁষে যায়। অন্যটা লক্ষ্যভ্রষ্ট হয়ে গাছে বিধে।

পায়ে ব্যথা নিয়েই দৌড়ায় সুপার এজেন্ট। পেছন থেকে যে গুলি করছে তার পজিশনটা মনে মনে আন্দাজ করে নিতে পেরেছে ও। ও যে ফকফকা আলোয় উদ্ভাসিত, রীতিমত শুটিং ডাক, তাও বুঝতে পারছে।

ঘুরে গুলি করে ও। দুম দুম দুম।

তিনটা গুলি ধসিয়ে দেয় তিনটা হাইপাওয়ারড বাতি। অন্ধকারে নিভে যায় চারপাশ। সৌভাগ্যক্রমে গলায় ঝুলানো গগলস হাতছাড়া হয়নি, এখনো গলাতেই আছে। ওটা চোখে আঁটে বুলশিট।

সবকিছু দিনের আলোর মত পরিস্কার। কিন্তু সমস্যা হলো শটগানটা হারিয়ে ফেলেছে ও। হাত থেকে ছিটকে কোথায় গিয়ে পড়েছে তা আর খেয়াল নেই।

এলোপাথাড়ি কিছু গুলি ছোঁড়া হয় ওপর থেকে। আশেপাশে এসে বিধে। সাথে সাথে মাটিতে বসে পড়ে ও।

ওপরের লোকটা বড় বিরক্ত করছে। একটা বিহিত করা দরকার। দূরে একটা ইটের ঢেলা ছুঁড়ে মারে ও।

ধুপ করে একটা আওয়াজ হয়।

এক পশলা বৃষ্টিতে ভিজে যায় ওপাশ। আওয়াজ লক্ষ্য করে ছাদ থেকে লোকটা গুলি চালিয়েছে।

কিন্তু তার চেয়েও বড় কথা হলো, পিস্তলের মাজল দেখা গেছে! গুড়।

লোকটা দোতলা দালানের ছাদে। ওখান থেকে গুলি করছে। এদিকে সারভবের রিভলবার চেম্বারে আর মাত্র একটা গুলি আছে।

ভালো শুটার হলে একটাই যথেষ্ট।

আরেকটা ইটের ঢেলা হাতে নিয়ে আরো দূরে ছুঁড়ে মারে ও। ছাদের আড়াল থেকে একটা কালো মূর্তির মাথা উঁকি দেয়।

দুম!

গুলিটা বুলশিট করে। ধপ করে একটা শব্দ হয়। শব্দটা ছাদ থেকে ভারি দেহ পতনের।

বিংগো!

ল্যাংচাতে ল্যাংচাতে সামনে এগোয় বুলশিট। পড়ে থাকা শটগান কুড়িয়ে নেয়।

দালানের পাশ ঘেঁষে ছোট্ট একটা গলি। ন্যাংটা লোকটা এদিক দিয়েই গেছে।

গলি শেষ হয় লনে এসে। ছোট করে ছাঁটা ঘাস। টবে ফুল। কৃত্রিম ঝোঁপ। ঘাসের দঙ্গল মাড়িয়ে শুরু হয়েছে বারান্দা। এদিকটা আবার আলোয় আলোকিত।

ব্যথা। কাঁধে ও উরুতে। দাঁতে দাঁত চেপে সহ্য করে সারভব।

লনের একপ্রান্তে চারপেয়ে কিছুর নড়াচড়া দেখা যায়। হঠাৎ আলোয় চোখ সয়ে নিতে কষ্ট হচ্ছে। জন্তুটা বিশাল। অনেকটা সেন্ট বার্নাড কুকুরের মত বিশালদেহী। কেউ একজন গলায় চেইন দিয়ে আটকে রেখেছে ওকে।

বাতাসে গন্ধ শুঁকে জন্তুটা। তারপর সোজা ওর দিকে তাকায়।

লোকটা কিছু একটা বলে জন্তুটির চেইন ছেড়ে দেয়। ছাড়া পেতেই ছুটতে শুরু করে ও। বিশালদেহী জন্তুর ভারে মাটি কাঁপছে কিনা বুঝতে পারে না বুলশিট।

ঘুরে দৌড় দিবে নাকি? যেদিক দিয়ে এসেছিল ওদিক দিয়েই না হয় পালানো গেল।

সিদ্ধান্ত নিতে পারে না বুলশিট।

বুক ভরে শ্বাস নেয় ও, নিজেকে শান্ত করে। শটগান কাঁধে ঠেকায়। তারপর লক্ষ্যস্থির করে ট্রিগার টিপে।

দুম!

গুলিটা জন্তুর বিশাল লোমের দঙ্গলে গিয়ে হারিয়ে যায়।

আশ্চর্যের বিষয় হলো গুলি খেয়েও দমে না জন্তুটি। ছুটতে থাকে, ছুটতেই থাকে…

আবারো গুলি করে বুলশিট।

এবার যেন হার্ড ব্রেক কষে কেউ। মুখ থুবড়ে পড়ে বিশালাকায় জন্তুটা।

চিৎকারের আওয়াজ হয় কোথাও। উপরে তাকায় সারভব। দেখে ন্যাংটা লোকটা ক্ষ্যাপা চোখে তার দিকে তাকিয়ে আছে, হাতে উদ্যত পিস্তল।

শুরু হয় এলোপাথাড়ি গুলি।

দুম দুম দুম দুম দুম দুম।

ড্রাইভ দিয়ে আড়াল খুঁজে রাশিয়ান এজেন্ট। আনাড়ি হাতের গুলি লক্ষ্যভেদ করে না, লক্ষ্যভ্রষ্ট হয়ে বেশ দূর দিয়ে চলে যায়।

ঝোঁপের আড়াল পায় ও। উঁকি দিয়ে প্রতিপক্ষের অবস্থান দেখতে যাবে, তার আগেই শীতল এক স্পর্শ অনুভব করে মাথার পেছন দিকে।

“নড়বি তো মরবি।” হিসহিসিয়ে উঠে পেছনের কণ্ঠ।

বুলশিট নড়ে না, এত কাছ থেকে টার্গেট মিস করার কথা না। তাই ঠায় দাঁড়িয়ে থাকে ও।

“আই গট হিম, বস!” চিৎকার করে বসকে জানায় লোকটা। হাত বাড়িয়ে শটগানটাও নিয়ে নেয়।

এলোপাথাড়ি গুলি থেমে যায়। দুদ্দাড় পায়ের আওয়াজ। শব্দ শুনে মনে হয় একসাথে অনেক মানুষ সিঁড়ি ভেঙে নিচে নামছে।

ঝোঁপের আড়াল থেকে ওকে সামনে নিয়ে আসে লোকটা। সিঁড়ির পায়ের আওয়াজ নিম্নগামী। একে একে অনেক মানুষ হাজির হয় নিচতলার বারান্দায়। প্রায় বিশ জন হবে। ছেলে-বুড়ো, যুবক-যুবতী। কারো গায়েই কোন কাপড় নেই।

ন্যাংটার মিছিল।

ন্যাংটা বুড়োটা মিছিলের মাথায়। বুড়োটা অস্থির। হাত নাচাচ্ছে, পা নাচাচ্ছে। চিৎকার করছে। চোখদুটো রাগে-ক্ষোভে বিস্ফোরিত। হাতের পিস্তলও ওর সাথে নাচে দিগ্বিদিক। চাইনিজ ভাষায় বুলশিটের দিকে তাকিয়ে হড়বড় করে কী জানি বলে ও। তারপর সেন্ট বার্নাডের মতো দেখতে কুকুরের দিকে তাকিয়ে ফুঁপিয়ে উঠে ফের। কুকুর হারানোর শোকে মুহ্যমান বুড়ো।

কিন্তু এসবের কিছুই খেয়াল নেই বুলশিটের। সে অবাক হয়ে জনা বিশেক লোকের চোখের দিকে তাকিয়ে আছে। একটা অদ্ভুত মিল চোখে পড়ে ওর।

হ্যাঁ, চোখেই পড়ে।

এই লোকগুলোর কোন চোখের পাতা নেই। সাথে সাথে বুলশিট বুঝতে পারে এরা কারা। এরা কুখ্যাত চাইনিজ কাল্ট, কাল্ট অভ হিডেন আই। গুপ্তচোখ কাল্ট।

ওরা ধারণা করে আমাদের সবারই তৃতীয় একটা চোখ আছে। যে তৃতীয় চোখ থাকে গুপ্ত বা হিডেন। সবাই ওই চোখের ব্যবহার জানে না। বেশিরভাগ মানুষ এর অস্তিত্ব সম্বন্ধেও ওয়াকিবহাল না। তবে যারা যারা এই চোখের ব্যাপারে জানে, এর ব্যবহার জানে তারা আলোকিত ও জ্ঞানী মানুষ। জীবনের জটিল রহস্য তাদের চোখে ধরা পড়ে।

এই কাল্ট গুরু মানে বোধিধার্মাকে। বোধিধার্মা একবার ধ্যান করতে গিয়ে ঘুমিয়ে পড়েছিলেন। তখন রেগে গিয়ে চোখের পাতা কেটে ফেলেন তিনি। কাল্ট অভ হিডেন আই’য়ের প্রধান এজেন্ডা এই চোখের পাতা খুঁজে বের করা। তাদের দৃঢ় বিশ্বাস বোধিধার্মার কেটে ফেলা চোখের পাতা জোগাড় করে ফেললে জ্ঞানচক্ষু উন্মোচিত হবে। জীবনের জটিল সব রহস্য উন্মোচিত হবে তখন।

গুপ্তচোখ কাল্ট অনেক পুরনো। মধ্যযুগে এর প্রধান ছিলেন ওয়াং ওয়েই। মানুষজন ওকে উন্মাদ ওয়েই বলে ডাকতো। ও মনে করতো তৃতীয় চোখ মানে আক্ষরিক অর্থেই তিনটা চোখ। তার গ্যাংয়ের কাজ ছিল চোখ জোগাড় করা। মানুষজনের চোখ উপড়ে তা কাল্ট প্রধান ওয়াং ওয়েই’র নিকট হাজির করা হতো। ওয়াং ওয়েই কচকচ করে কাঁচা চোখ গিলে ফেলতো। ওয়াং ওয়েই’র ধারণা ছিল এভাবে কাঁচা চোখ গিলে খেলে আরেকটা চোখের জন্ম হবে।

সভয়ে ন্যাংটা লোকটার দিকে তাকায় বুলশিট। ওয়াং ওয়েই’এর মতো উন্মাদ নয় তো লোকটা? ওয়াং যেভাবে চোখ উপড়াতো, ও কী সেভাবে কোনকিছু উপড়াবে?

যেখানে বাঘের ভয়, সেখানেই সন্ধ্যা হয়। ন্যাংটা লোকটা সারভবের চোখের দিকে তাকিয়ে কী জানি ইঙ্গিত দেয়!

ভয়ে ভেতরটা একদম শুকিয়ে যায় তার। ঝেড়ে দৌড় দেবে, সে পথও বন্ধ। পেছনে রিভলবারের নল ঠেকানো। ভুলক্রমেও যদি ট্রিগারে চাপ পড়ে, তাহলে সাড়ে সর্বনাশ। এমনিতেই দুটা গুলি খাওয়া হয়ে গেছে, তৃতীয় গুলি জায়গামত লাগলে গেম ওভার।

ভয়ের কারণে একটা লাভ হয়েছে অবশ্য। ক্ষতস্থান জ্বলছিল রীতিমত, এখন আর অত লাগছে না।

ন্যাংটাদের গ্যাং থেকে শক্ত-সমর্থ দু’জন ভলান্টিয়ার হিসেবে এগিয়ে আসে। দুজন দুদিক থেকে ঝাঁপটে ধরে তাকে। আরেকজন ভেতরের রুমে গিয়ে ঢুকে। বেরিয়ে আসে খানিক পরই। তার হাতে তখন একটা কাঁচি শোভা পাচ্ছে।

তবে কী ওদের মতো ওর চোখের পাতাও…

তারস্বরে চিৎকার দিয়ে উঠে বুলশিট। মোক্ষম এক লাথি কষায় বামের জনের অন্ডকোষ বরাবর। ডান দিকের জনকেও লাথি দিতে যাবে তার আগেই কানফাটানো গুলির আওয়াজ। গালে গরম হ্যাঁকা অনুভব করে ও। বুলশিটের মনে হয় গুলিটা যেন ওর গাল ঘেঁষে গেল। আড়চোখে দেখে তার গালে ব্যারেল ঠেকিয়ে গুলি করেছে পেছনের জন।

“ইজি নাও,” চুকচুক করে সান্তনা দেয় টাইট শরীরের বুড়ো লোকটা। তারপর ইংরেজিতেই বলে, “নিষিদ্ধ ফল খেতে গেলে একটু-আধটু দুর্ভোগ তো পোহাতেই হবে। কষ্ট করলেই না কেষ্ট মেলে।”

নিষিদ্ধ ফল!

ফরবিডেন ফুটের ভিন্ন এক অর্থ আছে কাল্টের লোকগুলোর আছে। আব্রাহামিক ধর্মে নিষিদ্ধ ফলের গাছকে যেমন জ্ঞানবৃক্ষ বলা হয়, ওরাও তেমনি মনে করে বোধিধার্মার কেটে ফেলা চোখের পাতাও জ্ঞানবৃক্ষ। এটা জ্ঞানবৃক্ষ এই কারণে যে কেটে ফেলা ওই চোখের পাতা থেকে গাছের জন্ম হয়।

চা গাছ!

কাঁচি বাগিয়ে ধরে এগিয়ে আসে লোকটা। ল্যাং মেরে বুলশিটকে ততক্ষণে ফেলে দেয়া হয়েছে সবুজ ঘাসের লনে। দু’জন দুদিকে চেপে বসেছে, আরো দু’জন এগিয়ে এসে ওর দুই পায়ে চেপে বসে। পাশে রিভলবার হাতে দাঁড়ানো একজন। তেড়িবেড়ি দেখলেই গুলি চলবে।

কাঁচি হাতে লোকটা ওর মাথার পাশে এসে বসে। ছটফট করে উঠে বুলশিট। তবে কী ওর কপালে লেজকাটা শেয়ালের পরিণতি অপেক্ষা করছিল?

ও না বুলশিট, এজেন্টদের এজেন্ট?

রিভলবারধারী উবু হয়ে বসে ওর ডান চোখটা মেলে ধরে। চোখের পাতাটা আলগা করে। কাঁচি বাগিয়ে ধরে কাঁচিধারী।

কাঁচি এগিয়ে আসে…

শরীরের সমস্ত শক্তি জড়ো করে চেঁচিয়ে উঠে বুলশিট, নিজেকে মুক্ত করার জন্য হাঁসফাঁস করতে থাকে।

কিন্তু চারজন চারদিক থেকে আরো জোরে চেপে ধরে।

ঘ্যাঁচাং করে কেটে যায় ডান চোখের পাতা।

রক্তে চোখে অন্ধকার দেখে বুলশিট। তারপর সবকিছু অটোতে চলে যায়। ওর হাত-পায়ের নিয়ন্ত্রণ নিয়ে নেয় যেন অন্য কেউ।

কামড়ে ধরে ও কাঁচিধারীর ডান হাত। তারপর কচ্ছপের মতো ধরেই রাখে। মুখে রক্তের নোনা স্বাদ অনুভব করে সারভব। মুহূর্তে রক্তে ভরে যায় ওর পুরো মুখ।

কাঁচিধারীকে উদ্ধারের জন্য এগিয়ে যায় বুলশিটের বামের জন। নিমেষে মুক্ত বাম হাত দিয়ে চেপে ধরে ও ডানের জনের উন্মুক্ত অন্ডকোষ।

মট করে একটা আওয়াজ হয়।

অন্ডকোষ কী তবে ভেঙে গেল?

কাঁচিটা ওর কাঁধে বসিয়ে দিয়েছে একজন। অন্ডকোষ ছেড়ে সে আক্রমণকারীর চোখদুটোতে ওর দুই আঙুল সেঁদিয়ে দেয়। চোখ গেলে বেরিয়ে আসে আঙুলদ্বয়। পা চেপে ধরে থাকা দুইজন সামনে এগিয়ে এসেছে। সামনে এগিয়ে এসেছে ন্যাংটা গ্যাংয়ের আরো কিছু সদস্য।

রিভলবারধারী দুই চোখ হারিয়েছে, ওর রিভলবারের দখল নিতে এগিয়ে যায় একজন।

বুলশিট চোখে ঝাপসা দেখছে, আন্দাজের ওপর লড়াই করে যাচ্ছে ও। কতক্ষণ পারবে জানে না, তবে বেশিক্ষন টিকে থাকা প্রায় অসম্ভব।

দুই পা ঝাড়া দিয়ে উঠে দাঁড়ায় ও। দুটা কারাতে কোপ, দুটা লাথি।

চারদিকে ছিটকে পড়ে ওর আক্রমণকারীরা।

গুলির গর্জন। ন্যাংটা বুড়ো গুলি চালিয়েছে। সাথে সাথে সহস্র ভোল্টের ধাক্কা খেয়ে উল্টে গিয়ে পড়ে বুলশিট। পেটে গুলি লেগেছে। লাল রক্তে ভেসে যাচ্ছে লনের সবুজ ঘাস, আনমনে ও যেন এঁকে যাচ্ছে বাংলাদেশের পতাকা।

ওর ঝাপসা ভাব আরো বেড়েছে। সেইসাথে পেয়েছে মারাত্মক পানির তৃষ্ণা। হাতের কাছে পেলে এক চুমুকে এক পুকুর সমান পানি সে খেয়ে ফেলতো। এতটাই পিপাসার্ত বুলশিট!

পানি খেতে হলে আগে তো উদ্ধার হওয়া লাগবে। কিন্তু লড়ার মতো ওর কাছে তো কিছুই নেই। তখন হঠাৎ করেই ওর মনে পড়ে যায় এক বিশেষ অস্ত্রের কথা।

ব্রহ্মাস্ত্র!

একটার ব্যবহার হয়েছে, আরেকটা এখনো আছে। কৃত্রিম ত্বক খসিয়ে ব্রহ্মাস্ত্র বের করে বুলশিট। শুয়ে থেকেই আনলক করে ও, তারপর পাশ ফিরে শরীরের সর্বশক্তি জড়ো করে ছুঁড়ে মারে বারান্দার দিকে।

বিকট শব্দে তালা লাগার জোগাড় হয়।

শোয়া অবস্থা থেকে উঠে বসে বুলশিট। দেখে টলোমলো পায়ে হতভম্বের মতো এখনো দাঁড়িয়ে আছে ক’জন। ন্যাংটা বুড়ো কাতরাচ্ছে, ওর রিভলধার ধরা হাত উড়ে গেছে। কাতরাচ্ছে আরো বেশ কয়েকজন। কাঁদছে, ফোঁপাচ্ছে, আহাজারি করছে…।

এই-ই সময়। উঠে দাঁড়িয়ে দৌড়াতে শুরু করে বুলশিট। ওর বাম উরুতে গুলি, ডান কাঁধে গুলি, বাম কাঁধে কাঁচি ঢুকানো। এগুলো নিয়েই দৌড়ায় সারভব।

ঠা ঠা গুলির আওয়াজ হয়। টনক নড়েছে কারো, গুলি করছে। কিন্তু লক্ষ্যভ্রষ্ট হয় গুলিগুলো। সাথে সাথে আরো গুলির আওয়াজ আসে। সামনেই গেট। পেছনে বুড়োর চিৎকার ভেসে আসে। বুলশিটের খুব ইচ্ছা হয় ঘুরে দাঁড়িয়ে বুড়োর উদ্দেশ্যে বলতে, ইজি নাও।

কিন্তু আর গতি থামায় না ও।

গেটে ছিটকিনি লাগানো। পেছনে ধুপধাপ পায়ের আওয়াজ পাওয়া যায়। ছিটকিনি খুলতেই গেটের সামনে একটা স্টার্ট নেওয়া টয়োটা গাড়ি দেখতে পায় বুলশিট। সহকারী এক্সের বুদ্ধি আছে। পালানোর সাজ-সরঞ্জাম রেডি করেই রেখেছে।

গাড়িতে চেপে বসতেই এক্সিলেটরে পা দাবিয়ে বসে এক্স। মত্ত ঘোড়ার মতো আগে বাড়ে গাড়ি। সিটেই গা এলিয়ে দেয় বুলশিট।

পেছনে গেট ধরে গজরায় গুপ্তচোখ কাল্টের এক উলঙ্গ সদস্য।

*

অধ্যায় ২২

চোখ মেলতেই সবকিছু উল্টা মনে হয় রাইলি’র।

মাথা ব্যথায় টনটন করছে। ডানপাশটা ভেজা লাগলো।

রক্ত নাকি? না প্রস্রাব?

কটু গন্ধ ধক করে নাকে এসে ধাক্কা মারে রাইলি’র।

পরক্ষণেই নিজের ভুল বুঝতে পারে ও। মাথায় রক্ত থাকার কথা, প্রস্রাব না। অবশ্য অত নিশ্চিতও হতে পারে না রাইলি। মাথা ফেটে রক্তের বদলে প্রস্রাব বের হতেও পারে। এতে আশ্চর্যের কী আছে?

শেকসপিয়ার তো বলেছেনই, দেয়ার আর মোর থিংস ইন হেড অ্যান্ড শালডারস দ্যান আর ড্রিমট অভ ইন ইওর ফিলোসফি। হেড অ্যান্ড শোলডারস বালের শ্যাম্পু। মোটেও ভালো না। খুশকি একটুও দূর হয় না। এর চেয়ে ডাভ ভালো। ডাবের পানি খুব মজা। রাইলির তেষ্টা পায়। প্রচন্ড তেষ্টা। একটা ডাব পেলে হতো। ঢক ঢক করে খাওয়া যেত, কিংবা স্ট্র দিয়ে চু চু করে। নিদেনপক্ষে মাথার প্রস্রাব চেটে খেয়ে ফেললেও তো হয়…

মাথা ঘুরছে রাইলি’র। তেষ্টা বাড়ছে। সহজ ভাবে চিন্তা করতে পারছে ও। একটা চিন্তার সাথে আরেকটা চিন্তা জড়িয়ে গিট্ট লেগে যাচ্ছে। গির সাথে আরো গিটু লাগছে।

মাথার টনটনানি আরো বাড়ে।

ক্ষতস্থান দেখতে গিয়ে রাইলি আবিষ্কার করে তার হাত দুটো পিছমোড়া করে বাঁধা। তার পা’দুটো একটি আংটার সাথে ঝুলানো। মাথার নিচেই মেঝে। মেঝেতে ফোঁটা ফোঁটা রক্ত।

রক্ত না প্রস্রাব?

তরল পানীয়টা লাল লাল, কাজে রক্তই হওয়ার কথা। কিন্তু গন্ধটা কটু, ঝাঁঝালো, প্রস্রাবীয়। মোটেও রক্তের মতো না।

সে হালকা দুলছে।

মাথা ঝিমঝিম করে রাইলি’র। নেশাগ্রস্তের মতো মনে হয় নিজেকে। চিন্তায় চিন্তায় গিট্ট লাগে। গিটুর সাথে আরো গিটু যুক্ত হয়।

চিড়িক দিয়ে মাথার মাঝখান দিয়ে ব্যথা উঠে। চোখের বাতি যেন দপ করে নিভে যায়। আঁধারে ঢেকে যায় সব।

এখন কী রাত না দিন?

বুঝতে পারে না রাইলি। মুখটা তিতা তিতা লাগে তার। মনে হয় করলার জুস মুখে দিয়েছে। প্রীতি সাক্সেনা করলার জুস খেত খুব। করলার জুস নাকি খুব উপকারী। ওজন কমায়। ক্যান্সার, ডায়াবেটিস, হাঁপানিতে কাজে দেয়। আরো কতকিছু করে। সবকিছু মনেও নাই রাইলি’র। প্রীতির চাপাচাপিতে প্রতিদিন সকালে উঠে করলার জ্যুস খেত ও। প্রীতি তখন চামচে করে গু নিয়ে আসলেও খেতে আপত্তি করতে না রাইলি, করলার জুস তো ছার। প্রিয়ার এক চাচা নাকি নিজের প্রস্রাব নিজেই খেত। ও নাক সিঁটকালে প্রিয়া সাফাই গাইতো, কোন এক ইন্ডিয়ান প্রাইম মিনিস্টারের রেফারেন্স টানতো। ওই প্রাইম মিনিস্টারও নাকি নিজের প্রস্রাব খেত। কী জানি নাম প্রাইম মিনিস্টারের? ম দিয়ে শুরু। মহাত্মা গান্ধী, মেরিলিন মনরো, ম্যালকম এক্স, মার্লোন ব্রাভো….

মাথার ঝিমঝিমানি বাড়ে রাইলি’র। গিটু লাগে চিন্তায়। গিটুর সাথে যুক্ত হয় আরো গিটু। চিন্তার নদীতে ডুব দেয় ও, হারিয়ে যায় অতল জলরাশিতে। জলে ডুবে জলের তেষ্টা পায় রাইলি’র।

একটু জল দিবেন গো!

কিন্তু জল তো হিন্দুরা বলে। ও তো হিন্দু না, খ্রিস্টান। খ্রিস্টানরা জল কে কী বলে?

প্রিয়া জল বলতো। প্রিয়া কলকাতার মেয়ে। কোথায় জানি বাড়ি ছিল ওর? পার্ক সার্কাস পার্ক স্ট্রীট? মনে পড়ে না রাইলি’র। তবে ওর সাথে থেকে থেকে বাংলাটা ভালোই রপ্ত করে নিয়েছিল ও।

প্রিয়া, এক গ্লাস জল এনে দেবে? না হলে আমি মাথা থেকে চেটেপুটে প্রস্রাব খাব! মাইরি বলছি!

প্রিয়াকে নিয়ে বাংলাদেশে অনেক গান আছে। আসিফ আকবর নামের এক শিল্পীর গান শুনেছিল রাইলি, খুব নাকি ব্লকবাস্টার হিট গান। কলকাতায় গিয়ে একবার শুনেছিল। হাওড়া ব্রিজে যখন ট্যাক্সি নিয়ে উঠেছিল তখন। ওপার বাংলার গান নামের এক অনুষ্ঠানে। লিরিকস টা এখনো খেয়াল আছে তার। তেষ্টা ভুলে দরাজ গলায় গান ধরে রাইলি :

বুকের জমানো ব্যথা, কান্নার নোনা জলে
ঢেউ ভাঙে চোখের নদীতে
অন্যের হাত ধরে চলে গেছো দূরে
পারি না তোমায় ভুলে যেতে
ও প্রিয়া ও প্রিয়া তুমি কোথায়?

রুমের দরজা খুলে যায়। গটগট করে কেউ একজন ঢুকে ভেতরে। তার পিছু পিছু আরো দুজন। সামনের জন লম্বা, মেদহীন, ফ্যাকাশে গায়ের রং। চুল, ভুরু বরফের মতো সাদা। নাম ফিওদর স্মোলভ। ভদ্রলোক কেজিবির বাংলাদেশ ব্যুরো চিফ, যদিওবা কাগজে কলমে এখন আর কেউ কেজিবি বলে ডাকে না। সোভিয়েত ইউনিয়ন পতনের পর নাম পাল্টে গেছে। নতুন নাম এফআইএস-ফরেন ইন্টেলিজেন্স সার্ভিস।

এই মুহূর্তে এফআইএস চিফের বরফের মতো সাদা ভুরু দুটো কুঁচকে আছে বিরক্তিতে ও রাগে।

“আমি ওকে টুথ সেরাম দিতে বলেছিলাম, চিফ,” মিনমিনিয়ে পাশ থেকে বলে উঠে ওর সেকেন্ড ইন কমান্ড আলেক্সেই মিরানচুক। ও বলতে এখানে ডাক্তার নিকোলাই রাসকাজোভ’কে বুঝানো হয়েছে। রাসকাজোভ বেশ ভালো ডাক্তার, তবে একটু খ্যাপাটে কিসিমের।

“ও কী দিছে?” ছোট্ট কথায় জানতে চান চিফ।

“সেরামের সাথে এলএসডি মিশায়া দিছে। বলছিলো এতে নাকি দ্রুত কাজ দিবে,” আরো মিনমিনিয়ে জানান দেয় লালচুলো মিরানচুক।

“পিদোরাস, মুদাক…” রাশিয়ার রাশি রাশি স্ল্যাং উপুড় করে ঢেলে দেন চিফ। মিনিট দুয়েক ধরে ননস্টপ গালি চলতে থাকে। গালিবৃষ্টি শেষ হলে খানিকক্ষণ চুপ মেরে থাকেন স্মোলভ। তারপর স্থির কণ্ঠে জানতে চান-”প্রিয়া, প্রীতি ছাড়া আর কিছু কী বলেছে রাইলি?”

প্রিয়া আগরওয়াল ও প্রীতি সাক্সেনা যে এককালে রাইলি’র গার্লফ্রেন্ড ছিল তা ইতিমধ্যেই চিফের গোচরে আনা হয়েছে। এফআইএস-এ আমেরিকান এজেন্টদের ওপর সমৃদ্ধ ডোশিয়ার থাকে। সেখানে এজেন্টদের অতীত ইতিহাস, বাপ-দাদার পরিচয়, বংশলতিকা, প্রেমিক-প্রেমিকার নাম, কাকে কখন কীভাবে লাগিয়েছে সবকিছু পুংঙ্খানুপুঙ্খভাবে উল্লেখ করা থাকে। দুধ চা-১০

এবার কথা বলে উঠে এতক্ষণ ধরে চুপ মেরে থাকা ভ্যালেরি কারপিন। এই সেফ হাউজের সুপারভাইজার ও। ম্যাথু রাইলিকে দেখভালের দায়িত্বও তার। “না চিফ। বলে নাই।”

মেজাজ খিঁচড়ে যায় ফিওদর স্মেলভের। আরো খানিকক্ষণ শাপ শাপান্ত করেন তিনি। ২৪ ঘন্টা হয়ে গেল আমেরিকান এজেন্ট ম্যাথু রাইলি ওদের কবজায়, কিন্তু ওরা কিছুই করতে পারেনি। এতক্ষণ ধরে ভ্যারেন্ডা ভেজে চলেছে। এদিকে মড়ার ওপর খাঁড়ার ঘা। ওর ওপর একটুও আস্থা নেই ক্রেমলিনের। ইভান সারভবের বাংলাদেশে পা রাখার খবর কানে এসেছে তার। ইভান এফআইএসের টপ এজেন্ট। খুব গুরুত্বপূর্ণ কেস না হলে ইভানকে পাঠাতো না ক্রেমলিন। সহজেই অনুমেয় ক্রেমলিন কতটা গুরুত্ব দিচ্ছে এই কেসটাকে। ইভান যে বাংলাদেশে আসছে এটা জানতেনই না চিফ। ওকে জানানোর প্রয়োজনই বোধ করে নাই ক্রেমলিন। ইভান অবশ্য ওর আসল নামে পরিচিত না। ইন্টেলিজেন্স কমিউনিটিতে ইভান পরিচিত বুলশিট নামে।

রাইলি’র হেঁড়ে গলায় চিন্তাসূত্র ছিন্ন হয়ে যায় তার। “এই বিরক্তিকর গানটা কার বলো তো?” সাদা ভুরুদ্বয় আরো কুঁচকে উঠে চিফের।

গানের মধ্যে কোন কোড-ফোড কিছু লুকিয়ে নেই তো?

অন্য দুজন কান খাড়া করে গান শোনে খানিকক্ষণ। রাইলি তৃতীয়বারের মতো আসিফ আকবরের গানটা ধরেছে।

“বলতে পারছি না চিফ। বাংলাদেশি পপ জাতীয় কিছু হবে।” মিরানচুক জানায়। “বাংলাদেশি কোন মিউজিক এক্সপার্টকে নিয়ে আসবো?”

জবাবে কিছু বলেন না এফআইএস’এর বাংলাদেশ প্রধান। ঘোত করে একটা শব্দ করে দরজার দিকে হাঁটা ধরেন তিনি। মিরানচুকও বসকে অনুসরণ করে। যাওয়ার আগে কারপিনের দিকে তাকিয়ে চোখ দিয়ে একটা ইঙ্গিত দেয়।

যা বোঝার বুঝে নেয় কারপিন। শেষবারের মতো রাইলি’র দিকে তাকিয়ে সেও হাটা ধরে। রাইলি ততক্ষণে পঞ্চমবারের মতো গান ধরেছে :

ও প্রিয়া ও প্রিয়া তুমি কোথায়?

*

অধ্যায় ২৩

কর্নওয়েল সারারাত ঘুমাননি। ঘরময় পায়চারি করে বেড়িয়েছেন। মানিপেনি দু’একবার কথা বলার চেষ্টা করেছে, কিন্তু প্রতিবারই তাকে পত্রপাঠ বিদায় করে দিয়েছেন তিনি। কথা বলার মুডে নেই এখন তিনি। এখন চিন্তার সময়, বুঝবার সময়।

গতকাল ওদের সাথে একটা সার্ভেইল্যান্স টিম ছিল। ব্র্যাক বিল্ডিংয়ের ১৭ তলার ছাদে। ওদের কাছে হাই রেজুলেশন ক্যামেরা ছিল। ওরা ভিডিও করেছে, ছবি তুলেছে। সে সব ছবি ও ফুটেজ সারারাত ধরে পরীক্ষা করেন তিনি।

তারপর সকাল দশটায় জরুরি মিটিং ডাকেন।

“গতকালকের ঘটনা একটু ব্যবচ্ছেদ করা জরুরি। কালকে অনেক ঘটনা ঘটেছে, যা আমাদের ব্যাখ্যা বিশ্লেষণের দাবি রাখে। তাহলে একে একে শুরু করা যাক।” পয়েন্টার নিয়ে বোর্ডের দিকে এগোন কনওয়েল। তারপর বরাবরের মত খুক খুক কাশিতে আক্রান্ত হন।

খুক খুক খুক। খুক খুক খুক।

টেবিলে রাখা গ্লাস থেকে ঢকঢক করে পানি খান তিনি। টিস্যু বের করে মুখ মোছেন এবং ব্যবহৃত টিস্যুটি ছুঁড়ে ফেলেন কোণায় রাখা ওয়েস্ট পেপার বাস্কেটের দিকে।

বাস্কেটের এক প্রান্তে লেগে টিস্যুটি পাশে পড়ে থাকে।

কর্নওয়েলের ‘হাউ ডিড আই মিস দ্যাট’, মিলিয়ে যায় মানিপেনি’র ‘ইট ওয়াজ প্রিটি ক্লোজ, স্যার’-এ। মানিপেনি উঠে টিস্যটি বাস্কেটস্থ করে। তার আঁটসাঁট স্কার্টের পেছনে টানটান নিতম্ব পরিস্কার দেখা যায়। একেবারে প্যান্টির ভাঁজ পর্যন্ত।

চোখ ফিরিয়ে নেয় জোনাথন কিং। ডিপার্টমেন্টে মানিপেনি’র ডাকনাম চাইনিজ রোবট। মানিপেনি অবশ্য পুরো চাইনিজ না। বাপের দিক থেকে চাইনিজ, মা আমেরিকান। কিন্তু খাসলতে পুরো রোবট। মানবীয় অনুভূতি বলতে কিছুই নেই। কয়েকবার ওকে ফুসলানোর চেষ্টা করেছে কিং, ডিনারের আমন্ত্রণ জানিয়েছে। তারপর একসাথে ছবি দেখা। ছবি দেখার ফাঁকে ফাঁকে চুমু-চাটি, হাতাহাতি, তারপর ফাইনাল অ্যাক্ট। এই-ই ছিল কিংয়ের প্ল্যান।

চাইনিজ মাল লাগানোর অভিজ্ঞতা কখনো হয়নি। সবকিছুর অভিজ্ঞতার দরকার আছে। কিন্তু ওর সমস্ত চেষ্টাকে পৃষ্ঠপ্রদর্শন করে এসেছে মানিপেনি। ননা মুভি ডেট, নো ডিনার। সিআইএ’র আরো অনেকেই এই চাইনিজ মালটাকে চাখতে চেয়েছে কিন্তু কারো অভিজ্ঞতাই খুব একটা সুখকর না। সবার প্রতিই ওর মনোভাব যান্ত্রিক, শুধু বস ছাড়া। বসকেই ও একটু তোয়াজ করে চলে, আর কাউকে না। ওর নাম তাই রোবট হতে বেশি সময় লাগেনি। বসের খাতির-যত্ন একটু বেশি বেশি করে বলে কেউ কেউ বসের চামচা বলেও ডাকে ওকে।

চেয়ারে ফিরে আসে মানিপেনি। স্কার্ট ঠিক করে। কর্নওয়েল পয়েন্টার দিয়ে বোর্ড দেখান। তার মখমলীয় ভাষণ শুরু হয় :

“ঘটনাগুলো হলো–১. ড. মেহবুব আরেফিন চৌধুরীর অস্বাভাবিক মৃত্যু

২. তার হাতের প্যাকেট ছিনতাই এবং

৩. রাইলি’র কিডন্যাপ।

মূল ঘটনা এইগুলোই। আমরা ছাড়াও আরো কয়েক টিমের উপস্থিতি ছিল গতকাল। রাশিয়া? চীন? বাংলাদেশের গোয়েন্দা সংস্থা? ইট ব্যুড বি এনি অভ দেম। ইট কুড বি অল অভ দেম। অন্য কেউও হতে পারে। সবার উদ্দেশ্য কী এক? আমরা সবাই কী একই জিনিস চাই? টম?”

টম ক্ল্যান্সি বাংলাদেশের সিআইএ হেড। প্রায় সাত ফুট উচ্চতার বিশালদেহী এক মানুষ। কপালের বাম দিকে একটা স্পষ্ট কাটার দাগ। শার্ট খুললে পিঠে দুটা গুলির দাগও মিলবে। ভিয়েতনাম যুদ্ধের স্মৃতি। যুদ্ধের মাঠ থেকে এখন তিনি ইন্টেলিজেন্সের মাঠে। এখানেও দাপিয়ে বেড়াচ্ছেন।

“আপাতদৃষ্টিতে তো একই মনে হচ্ছে। কিন্তু…”

“কিন্তু?”।

“ডক্টরের বিখ্যাত আর্টিকেলটি অভ শ্যানংয়ের রেফারেন্স টানি। ডক্টর বলছেন অমরত্বের কথা, আবার ডক্টর ধ্বংসের কথাও লিখেছেন। রেফারেন্স দিয়েছেন ব্রহ্মাস্ত্রের। কাজেই আমাদের চাওয়ার মাঝে ভিন্নতা থাকতেই পারে। আপনি হয়তোবা অমরত্ব চান, কেউ ব্ৰহ্মাস্ত্র বানিয়ে দুনিয়া কজায় নিতে চায়।”

“রাইট।”

“গতকাল আরো একজন ছিল, আপনার চোখে পড়ে নাই হয়তোবা।” কথার মাঝখানেই কথা বলে উঠে জোনাথন কিং।

“কে?”

“চাকমার সাথে লাইভ ভিডিও ফিডে আমরাও ছিলাম। ওখানেই ছিল লোকটা। ক্যান উই হ্যাভ দ্যাট প্লিজ?” প্রশ্নটা মানিপেনির উদ্দেশ্যে করা।

মানিপেনি একবার কর্নওয়েলের দিকে তাকায়। কর্নওয়েল মৃদু মাথা ঝাঁকিয়ে নিজের সম্মতি জানান।

কর্নওয়েলের সবুজ সংকেত পেয়ে মানিপেনি আর বসে থাকে না, উঠে নিজের ল্যাপটপ সংযুক্ত করে দেয় প্রজেক্টরের সাথে। খানিকপর পর্দায় ভেসে উঠে গতকালকের ভিডিও। হসপিটাল থেকেই ডক্টরকে ফলো করে আসছিল চাকমা। ডক্টর গাড়ি নিয়ে ঢুকে যায় মহাখালী কাঁচা বাজারে। চাকমা বুদ্ধি করে গাড়ি পার্ক করে ফেলে আগের ব্লকেই। রাস্তাভর্তি গাড়ি গিজগিজ করছে। একটা ফটোকপির দোকানে খুব দামি একটা গাড়ি পার্ক করে রাখা দেখা গেল। ব্র্যান্ড নিউ মাজদা।

“হিয়ার হি ইজ। লুক এট দ্য উইন্ডো।”

জানালার কাঁচের ফাঁকে দুটি চোখ দেখা যায়।

“পজ অ্যান্ড জুম।”

জুম করা হয়। দুটা চোখ দুই ধরণের। একটা সবুজ, একটা নীল। ইংরেজিতে দুই রঙা চোখের মণিকে বলা হয় হেঁটেরোক্রমিয়া।

“আই নো দিস গাই,” কর্নওয়েলের মখমলীয় গলা শোনা যায়। “মুন ফার্মাসিউটিক্যালসের ছোটা মালিক আলফনসো কুয়ারোন।”

খানিকক্ষণ চুপ করে থাকে সবাই। নতুন তথ্য হজম করে নিতে কষ্ট হয়। “ফার্মাসিউটিক্যালসের ইন্টারেস্ট হওয়াটা বিচিত্র কিছু না। ইমাজিন, এমন একটা ওষুধ আবিষ্কার করা হলো যা যে কোন রোগ সারাতে সক্ষম। যে কোন। এমনকি বয়স্ক জনিত কারণে যে সব মানুষের মৃত্যু ঘটে তাও সারিয়ে ফেলতে সক্ষম হলো ওই ওষুধ। কী রকম রেসপন্স পাবে বুঝতে পারছো?” চোখদুটো মার্বেলের মতো গোল গোল হয়ে যায় কনওয়েলের। চিকচিক করছে এখন তা।

ওষুধ খেয়ে কনওয়েল অমর হয়ে যাবেন। রোগ-জরা-মৃত্যু আর তাকে স্পর্শ করবে না। তিনি অনন্তকাল টিস্যু বাস্কেটের বাইরে ফেলবেন, আর অনন্তকাল মানিপেনি টিস্যুটি বাস্কেটস্থ করে কনওয়েলকে সান্ত্বনাবাক্য শোনাবে-’ইট ওয়াজ প্রিটি ক্লোজ, স্যার।

দৃশ্যটা কল্পনা করেই হাঁপিয়ে উঠে জোনাথন কিং।

সবাই তখনো অমরত্বের বুদবুদে ভাসছে। কথা বলে উঠেন ডেভিড কর্নওয়েল।

“মাঠে খেলোয়াড়ের কিন্তু সংখ্যা কম না। রাশিয়া, চীন, বাংলাদেশ, ইউরোপিয়ান ফার্মাসিউটিক্যাল কোম্পানি। হোয়াই ডিডন্ট উই অ্যান্টিসিপেট দ্যাট? আমরা তো ব্রিফ করেছিলাম। দিজ ইজ নট গোয়িং টু বি ইজি। ম্যাকলিন?”

অ্যালিস্টার ম্যাকলিন সার্ভেইল্যান্স টিমের হেড। ১৭ তলার ছাদে ওর নেতৃত্বেই একটা টিম সবকিছু তত্ত্বাবধান করছিল। ওর নাকের ডগায় চাকমা গুলি খেল। ডক্টরের মহামূল্যবান জিনিস হাওয়া হলো। রাইলি ধরা খেল। এ সব কিছুই ঘটেছে ওর নাকের ডগায়। চেয়ে চেয়ে দেখা ছাড়া আর কিছুই করেনি ম্যাকলিন আর তার টিম। আর “যৌনকেশ” ছেঁড়া ছাড়া। যৌনকেশ ছেঁড়া শব্দবন্ধনীটি কর্নওয়েলের মুখনিঃসৃত। মেজাজ খারাপ হলে তার মখমলি গলা থেকে যেসব গালিগালাজ বের হয় সেগুলোও মখমলের মত মসৃণ। গালি বলে মনেই হয় না, মনে হয় কেউ প্রশংসা করছে।

ম্যাকলিন পানি খেতে গিয়ে বিষম খেল। গতকাল থেকে সবকিছু তিতা তিতা লাগছে তার। পানিও। তার ব্যর্থতা থেকে ফোকাসটা সরাতে হবে। ডিস্ট্রাক্ট করতে হবে। যেভাবেই হোক।

“রাইলি’র ফিড হঠাৎ করেই বন্ধ হয়ে গেল, বন্ধ হয়ে গেল ওর জিপিএস লোকেটর। ওকে এখন আর লোকেট করা যাচ্ছে না। এমনকি ওর স্কিনের নিচে যে ডিভাইসটা লুকানো, ওটাও ডিঅ্যাক্টিভ্যাটেড। ওর অ্যাটাকার এসব কিছু ভালোভাবেই জানে। কোথায় কী লুকানো, না লুকানো। কিন্তু প্রশ্ন হলো কিভাবে জানলো? ইজ ইট অ্যান ইনসাইড জব?”

নিস্তব্ধতা নেমে আসে পুরো কনফারেন্স রুমে। প্রশ্নটা গত কয়েক মাস ধরেই সিআইএ’র চাঁইদের মাথাব্যথার কারণ। তাদের ধারণা সিআইএ’তে ছুঁচ ঢুকেছে। কয়েকদিন আগেও ইন্টার-ডিপার্টমেন্টাল মিটিংয়ে ব্যাপারটা নিয়ে বেশ হইচই হলো। সিআইএ’র ভেতরে ভেতরে শুদ্ধি অভিযান চলছে। তদন্ত কমিটিও গঠন করা হয়েছে। প্রাথমিক একটা রিপোর্ট পাঠানো হয়েছে সকল ডেস্ক প্রধানের কাছে।

প্রাথমিক রিপোর্টটা খুঁটিয়ে পড়েছেন ডেভিড কর্নওয়েল। এ ছাড়া উপায়ও ছিল না, ডিপার্টমেন্ট হেডের কড়া নির্দেশ। কারণ কমিটির ভাষ্যমতে কনওয়েলের টিমেই আছে ওই ছুঁচ। সিআইএ সাউথইস্ট এশিয়া ডেস্কের চিফ অভ অপারেশন্স তাই আছেন মারাত্মক চাপে।

“ইজ ইট?” প্রশ্নের জবাব প্রশ্ন দিয়েই দেন কনওয়েল। তার মখমলীয় গলা বিন্দুমাত্র কাঁপে না। গলা শান্ত, স্থির, অবিচলিত। সবার ওপর একবার চোখ বুলিয়ে নেন তিনি।

“আচ্ছা আকবরের খবর কী?” প্রসঙ্গটা ইচ্ছে করেই পাল্টান কর্নওয়েল।

“ডক্টরের বাসার চাকরটা? ও তো হাপিশ!” ম্যাকলিন জানায়।

“রিয়েলি?” কনওয়েল ভ্রু কুঁচকান। এই কুঁচকানো দ্রু’র মানে হচ্ছে তিনি কথাটাকে চ্যালেঞ্জ করছেন। সংকেত পেয়ে ভিডিও আবার চালু করে মানিপেনি। ফাস্ট ফরোয়ার্ড করে একটা বিশেষ জায়গায় এসে থামায়।

ভিডিওতে আকবরকে আরো কয়েকজনের সাথে দেখা যায়। ওর সঙ্গিসাথিদের একজনের গলায় ক্যামেরা ঝুলছে। আকবরের মুখ বিকৃত। ব্যথা পেয়েছে নাকি ছেলেটা?

“হিয়ার হি ইজ, মিঃ ম্যাকলিন! কালকে আপনার সার্ভেইল্যান্স টিম কী শীতন্দ্রিায় চলে গিয়েছিল?” ভর্ৎসনা ঝরে তার কণ্ঠে।

ম্যাকলিনের তিতা ভাব আরো বাড়ে। তার মনে হতে থাকে মুখে এক ডিব্বা লবণ নিয়ে বসে আছে ও। কর্নওয়েলকে পাল্টা জবাব দেয়ার মতো কোন জবাব আসে না মুখে।

গলা খাঁকারি শোনা যায়। কিং দৃষ্টি আকর্ষণ করতে চাচ্ছে। সবার নজর ওর ওপর গিয়ে পড়ে।

“আমি মনে হয় আকবরের খবর জানি।”

দরজা খুলে যায়। ভেতরে ঢুকে সেফ হাউজের একজন সহকারী, তার পেছনে উঁকি দিচ্ছে আকবর। তার মুখটা ব্যথায় বিকৃত রুপ ধারণ করেছে।

*

অধ্যায় ২৪

চট্টগ্রাম তোলপাড় লালন বৈরাগীর অন্তধানে। রফিকুল ইসলাম এই লাইনের লোক না, তাই ধরতে পারেননি। কিন্তু বাংলাদেশের আর্টিস্ট সমাজে লালন বৈরাগীর আলাদা একটা কদর আছে দেখা গেল। অথবা কদর নেই। মৃত শিল্পীকে নিয়ে অহেতুক আহাজারি করা আমাদের স্বভাব। যদিও লালন বৈরাগী মারা গেছেন কিনা এরকম কোন কনফার্ম খবর পাওয়া যায়নি। তবে তার চাকরের নৃশংস হত্যাকান্ড দেখে সবাই খারাপটাই ভেবে নিয়েছে।

দৈনিক সমকালের সম্পাদকীয় পাতায় নাতিদীর্ঘ একটা আর্টিকেল লিখেছেন বিখ্যাত আর্টিস্ট মোস্তফা মনজুর, বিষয় লালন বৈরাগীর শিল্পভাবনা। আর্টিকেল পড়ে শিল্পী লালন বৈরাগীকে নিয়ে মোটামুটি একটা হধারণা করতে পারলেন রফিকুল ইসলাম। অল্প বয়সেই ছবি আঁকার নেশা পেয়ে বসেছিল বৈরাগীর। একক প্রদর্শনী করেছেন দু’বার। আর্ট সমাজে একটা পরিচিতি আছে, তবে সেরকম নাম-যশ কিংবা খ্যাতি কিছুই পাননি।

আর্টিকেলে বিষাদের একটা প্রচ্ছন্ন সুর খেয়াল করলেন গোয়েন্দাপ্রবর, যেনবা লালন বৈরাগী আর বেঁচে নাই।

হোটেল রুমের জানালার দিকে তাকান তিনি। ওপাশে রৌদ্র ঝলমল একটা দিন। বাইরে ব্যস্ত রাজপথ।

তার মাথায় কিছু প্রশ্ন গিজগিজ করছে, রীতিমত মাথা কুটে মরছে মাথার বাইরে আসার জন্য। তার মাঝে সবচেয়ে বেয়াড়া প্রশ্নটা আজকের পত্রিকা পড়ে মাথা চাড়া দিয়ে উঠেছে–

লালন বৈরাগী বেঁচে আছেন তো?

দীর্ঘদিনের অভিজ্ঞতা মোটেও আশাবাদী করে তুলতে পারে না তাকে। লালন বৈরাগীর বেঁচে ফেরার সম্ভাবনা ক্ষীণ। যে বা যারা তার কাজের ছেলেকে এভাবে মেরেছে, তাকে অপহরণ (ধারণা) করে নিয়ে গেছে, তারা কী তাকে অক্ষত অবস্থায় ফিরিয়ে দেবে?

মনে হয় না।

তবে বেয়াড়াতম প্রশ্নটা এখনো করেননি তিনি।

কাজের ছেলেটিকে লালন বৈরাগী যদি নিজেই খুন করে থাকেন তাহলে? খুন করে দেয়ালে আবোল তাবোল কিছু লিখে রাখলেন? এমনিতেই পুরো বাড়িটা ফাঁকা, খুন করার জন্য আদর্শ জায়গা, কেউ বুঝতেও পারবে না। তারপর সুযোগ বুঝে গা ঢাকা দিলেন। কিন্তু প্রশ্ন হলো, তার মোটিভ কী?

বেরসিকের মতো মোবাইল বেজে উঠে। জহির। গতকাল ওর বাসাতেই রাতের খাবার খেয়েছেন তিনি। আয়োজন ভালোই ছিল। মাংসের পদই ছিল কয়েক প্রকার। গরু, খাসী, মুরগী তো ছিলই। সাথে ছিল কোয়েল পাখির মাংস। তারপর মাছের মুড়িঘন্ট, কয়েক পদের সবজি, ফুট সালাদ। ডেজার্টে নারিকেলের নাড়, দই, মিষ্টি।

খাওয়া দাওয়া শেষে মনে হচ্ছিল আর নড়তে পারবেন না। ভাবি খুব জোরাজুরি করছিলেন ওদের ওখানেই উঠে যেতে। জহিরও। পিচ্চি দুটোর সাথেও খুব ভাব হয়ে গিয়েছিল। আইরিন, ফারিন। পরীর মতো ফুটফুটে দুই বাচ্চা। ফারিন তো কোল থেকে নামতেই চাচ্ছিলো না।

কিন্তু একলা থেকে থেকে অভ্যাস খারাপ করে ফেলা রফিকুল ইসলাম মানুষের সাহচর্যে রীতিমত হাঁসফাঁস বোধ করেন। আর তাছাড়া মেহমানদারির যন্ত্রণা পেতে মোটেও ইচ্ছা করছিল না তার। এর চেয়ে নিঃসঙ্গ হোটেল রুম ভালো। তাই অজুহাত খাড়া করেন-হোটেলটা একদম সেন্টারে, কাজ করতে সুবিধা হবে ইত্যাদি ইত্যাদি। পিচ্চি দুটোকে ছেড়ে যেতে কষ্টই হয় রফিকুল ইসলামের।

ফোনে প্রথমেই হালকা কুশলাদি বিনিময় হয়, এরপর অভিযোগ-থেকে গেলে পারতি, কাজের কী আর এমন ক্ষতি হতো, তুই আসলে শালা একটা অসামাজিক। তারপর আসল কথা পাড়ে জহির।

“তোর জন্য একটা গরম খবর আছে,” গলায় রহস্য ঢেলে বলে ও।

“কী খবর?”

“আমরা তো এতদিন ধরে জানি, এ্যাফিতির আর্টিস্ট লালন বৈরাগী। তাই না?”

“হ্যাঁ…কেন?” রফিকুল ইসলাম ঘটনা কোন দিকে মোড় নিচ্ছে ঠিক বুঝে উঠতে পারেন না।

“আজ আমার এক ছাত্র এসেছিল দেখা করতে। তার কাছ থেকে একটা ইনফর্মেশন পাওয়া গেল। একদম নতুন ইনফর্মেশন।”

“কী ইনফর্মেশন?”

“লালন বৈরাগীদের নাকি একটা গ্রুপ ছিল। আর্ট অ্যাপ্রিসিয়েশন গ্রুপ নামে। ঐ গ্রুপের মেম্বার আট-দশ জন। আমার ছাত্রের ভাষ্যমতে গ্রাফিতি ওই গ্রুপের কেউ একজন এঁকেছে, নট লালন বৈরাগী।”

“কী?”

“হ্যাঁ, ঠিকই শুনছিস। লালন বৈরাগী দুধ চা’র আর্টিস্ট না।”

*

অধ্যায় ২৫

“এইরাম কুপ দিলাম, আর ব্রেইন বাইর অইয়া গেল!”

“এইরাম কুপ দিলাম, আর ব্রেইন বাইর অইয়া গেল!”

“এইরাম কুপ দিলাম, আর ব্রেইন বাইর অইয়া গেল!”

বিরক্তিতে কানে হাত চাপা দেন মুন ফার্মাসিউটিক্যালসের মালিক আলফনসো কুয়ারোন। এ কী মুসিবতে পড়া গেল! ধরে নিয়ে আসার পর থেকে এই একটা কথাই ঘুরে ফিরে বলে যাচ্ছে লোকটা। চেষ্টা-ত্রুটি কম করছে না তারা। গরম পানি থিওরি অ্যাপ্লাই করেছে, গনগনে গরম পানিতে মাথা চুবিয়ে রাখা। ঠান্ডা পানি থিওরি অ্যাপ্লাই করেছে, বরফশীতল পানিতে মাথা চবিয়ে রাখা। বেছে বেছে স্পর্শকাতর অঙ্গে ইলেকট্রিক শক দিয়েছে। রুমের তাপমাত্রা একদম কমিয়ে দিয়ে দেখেছে, বাড়িয়ে দিয়ে দেখেছে। কিন্তু কসাই কাসেমের মুখ দিয়ে এই কথার বাইরে নতুন কিছু বের করতে ব্যর্থ তারা।

“ড, মেহবুব আরেফিন চৌধুরীকে চিনতি?”

“এইরাম কুপ দিলাম, আর ব্রেইন বাইর অইয়া গেল!”

“ডক্টরকে মারার জন্য কে টাকা দিয়েছে তোকে?”

“এইরাম কুপ দিলাম, আর ব্রেইন বাইর অইয়া গেল!”

“ডক্টরের সাথে একটা প্যাকেট ছিল। ওইটা কোথায় রাখছিস তুই?”

“এইরাম কুপ দিলাম, আর ব্রেইন বাইর অইয়া গেল!”

মেজাজ হারায় রাফসার রশিদ। আরেকটু হলেই স্টিলের চেয়ার কাসেমের মাথায় ভাঙ্গতো ও। হাত ধরে ওকে থামান কুয়ারোন।

মাথায় চেয়ার ভেঙে কোন ফায়দা হবে না। ফায়দা হলে মাথায় হাজারটা চেয়ার ভাঙা যেত। উনি নিজেই ভাঙ্গতেন।

লোকটার কী কোন সমস্যা আছে? একই কথা বারবার বলছে কেন?

রাফসার রশিদকে প্রশ্নগুলো করেন কুয়ারোন।

ত্যাগ করে রাফসার রশিদ। পরে যোগ করে, “এতে আর আশ্চর্যের কী? সমস্যা তো আছেই। নাহলে এভাবে কেউ কোপ দিয়ে ব্রেইন বের করে ফেলে!”

চোখ সরু করে ওর দিকে তাকান কুয়ারোন। “ওর মতো তো তুমিও কোপ দিয়ে ব্রেন বের করে ফেলার কথা বলতেছো?”

“ওইটা তো ওর অবস্থা বোঝানোর জন্য বললাম। আপনি যে রকম কোপ দিয়ে ব্রেন বের করার কথা বললেন, ঠিক সেরকম।”

“এটা ওর মানসিক সমস্যা মনে হচ্ছে। না হলে কেউ বারবার কোপ দিয়ে ব্রেন বের করে ফেলার কথা বলতো না।”

মাথা দুলিয়ে সায় দেয় রাফসার রশিদ। “আমারও ওটাই মনে হচ্ছে, বস। এটা ওর কোন সিরিয়াস মেন্টাল প্রবলেম। নইলে কেউ কী ভাঙা টেপ রেকর্ডারের মতন কোপ দিয়া ব্রেইন বাইর কইরা দিছি, কোপ দিয়া ব্রেইন বাইর কইরা দিছি জপতে থাকতো?”

“বস, ইচ্ছা হইতেছে হারামজাদার মাথায় কোপ বসায়া দিয়া ব্রেইন বাইর কইরা ফেলি।” ইলেকট্রিক শক দেয়ার যন্ত্রপাতি সরিয়ে বলে

একজন।

“আমার তো ইচ্ছা হইতেছে, নিজের মাথায়ই কোপ বসায়া ব্রেইন বাইর কইরা ফেলি।” আরেকজন বলে। “মাথায় খুব যন্ত্রণা হইতেছে।”

কুয়ারোনের মাথায়ও প্রচন্ড যন্ত্রণা হচ্ছে। কসাই কাসেমকে পাকড়াও করার প্রায় চব্বিশ ঘন্টা হতে চললো। কিন্তু ফলাফল শূন্য। ওরা যে তিমিরে ছিল সেই তিমিরেই আছে। মাঝখান দিয়ে সবার মস্তিষ্কে ঢুকে গেছে কোপ দিয়ে ব্রেন বের করে ফেলার ইচ্ছা।

“এইরাম কুপ দিলাম, আর ব্রেইন বাইর অইয়া গেল!”

“এইরাম কুপ দিলাম, আর ব্রেইন বাইর অইয়া গেল!”

“এইরাম কুপ দিলাম, আর ব্রেইন বাইর অইয়া গেল!”

উফ, অসহ্য!

কুয়ারোন ইশারা দেন। সবাই বাইরে বেরিয়ে আসে। “এই হারামজাদা খুব সেয়ানা মাল। দেখেছো আমাদের মাথায় কী রকম গিটু লাগিয়ে দিয়েছে?”

গম্ভীর মুখে সায় দেয় রাফসার রশিদ। “হ্যাঁ। জাহাঙ্গীরের সাথে কথা বলা দরকার। ও-ই পারবে কসাই কাসেমকে সিস্টেম করতে।”

কুয়ারোন স্রেফ দুই শব্দে সিজের সম্মতি জানান। “ফেচ হিম।”

*

কসাই কাসেমকে ধরিয়ে দিয়ে সামান্য কিছু মোহরানা পেয়েছিল জাহাঙ্গীর। ওটা উড়াতেই ব্যস্ত ছিল সে তখন। কয়েক টাইপের মদ নিয়ে আসা হয়েছে। রাম, টাকিলা, হুইস্কি। চিপস আছে। বিস্কুট আছে।

গিয়াসকে ডাকে ও। গিয়াস নিয়ে আসে গাঁজার স্টিক। সাথে নিয়ে আসে ওর দুই বশংবদকে-অরুণ আর বরুন। যমজ দুই ভাই।

চারজন মিলে তাস পেটায়। অরুণ-বরুন ওস্তাদ খেলোয়াড়। বাজির পর বাজি জিতে চলে। ওরা অত ওস্তাদ না। কিন্তু তবু খেলে যায়। অন্ন ধ্বংস করে, পানীয় ধ্বংস করে। গিয়াস গাঁজা খুঁকে। রামের সাথে কোক মিশিয়ে দেয়। লেবু-লেটুস পাতা সহ আরো কী কী জানি মেশায়, নামও জানে না জাহাঙ্গীর। টাকিলার সাথে হুইস্কি মিলিয়ে ককটেল বানায়।

আর ওরা খায়।

দুবাইয়ের হোটেলে বারটেন্ডার ছিল গিয়াস। প্রায় বছর পাঁচেক কৃতিত্বের সাথে বারটেন্ডারগিরি করে কাটিয়েছে। অন্য ব্যাপারে ওর ঘিলু না থাকলেও, অ্যালকোহলের ব্যাপারে ওর অগাধ জ্ঞান। মাঝে মাঝে সেই

জ্ঞানের আলোকচ্ছটায় ঝলসে যায় ওরা। হুঁশ হারায়।

এখন যেমন হারিয়েছে।

নাহলে কলিংবেলের আওয়াজটা কারো না কারো কানে যেত। তারপর একসময় মড়াৎ করে একটা শব্দ হয়। কাঠের দরজা দু’ফাঁক হয়ে বেরিয়ে পড়ে জাহাঙ্গীরের দুই রুমের ফ্ল্যাট।

“মনে হচ্ছে কেউ দরজা ভাঙ্গতেছে,” গিয়াস মাথা চুলকে বলে।

“এই এলাকায় ডাকাতরা খুব ডিস্টার্ব করে।” জাহাঙ্গীর জানায়। “পাশের বাসায় ডাকাত পড়ছে মনে হয়।”

অরুণ-বরুন একসাথে চিৎকার শুরু করে। “ওই ডাকাত, ডাকাত। ধর, ধ, ধর্।”

কিন্তু ডাকাতেরা ওদেরকে বেশি সময় দেয় না। দুজন দুটা কারাতের কোপ দেয় অরুণ-বরুনকে। গিয়াসের অন্ডকোষ বরাবর লাথি কষায়। তারপর দুজন মিলে দুদিক থেকে ঝাঁপটে ধরে জাহাঙ্গীরকে।

জাহাঙ্গীর এলোপাথাড়ি লাথি কষে। একজনের নাকে গিয়ে লাগে। ফিনকি দিয়ে রক্ত ছোটে। নাকমুখ রক্তে একাকার হয়ে যায়।

রাফসার রশিদ পিস্তল তাক করে জাহাঙ্গীরের মাথা বরাবর-”এই রকম কোপ দিবো আর ব্রেইন বাহির হয়ে যাবে।” জাহাঙ্গীরের একবারও মনে হয় না রাফসার রশিদ পিস্তল দিয়ে কীভাবে কোপ দিবে। উপস্থিত কারোরই মনে হয় না। যেনবা পিস্তল দিয়ে কোপ দেয়া অত্যন্ত স্বাভাবিক একটা ঘটনা, প্রায়ই ঘটে থাকে।

কোপের ভয়েই হোক বা অন্য কিছুর ভয়েই হোক জাহাঙ্গীর আর লাথি কষায় না। তাকে চ্যাংদোলা করে গাড়িতে তোলা হয়।

আরো কিছুক্ষণ পর জাহাঙ্গীর নিজেকে আবিষ্কার করে আলফনসো কুয়ারোনের ডেরায়, কসাই কাসেমের মুখোমুখি। জাহাঙ্গীরকে শিখিয়ে পড়িয়ে দেয়া হয়। কী প্রশ্ন জিজ্ঞেস করতে হবে, কীভাবে কাসেমের কাছ থেকে কথা আদায় করে নিতে হবে।

কিন্তু আজ জাহাঙ্গীর একটু বেসামাল। তার সবকিছু বেড়াছেঁড়া লেগে যায়। কাসেম তখনো বিড়বিড় করেই যাচ্ছে

“এইরাম কুপ দিলাম, আর ব্রেইন বাইর অইয়া গেল!”

“এইরাম কুপ দিলাম, আর ব্রেইন বাইর অইয়া গেল!”

“এইরাম কুপ দিলাম, আর ব্রেইন বাইর অইয়া গেল!”

জাহাঙ্গীর উৎকর্ণ হয়ে শোনে। তারপর শিখিয়ে পড়িয়ে দেয়া জিনিসপত্র বেমালুম ভুলে গিয়ে জিজ্ঞেস করে বসে-”কীভাবে কুপ দিলা, ও কাসেম বাই?”

“এইরাম কুপ দিলাম, আর ব্রেইন বাইর অইয়া গেল!” আবারো কাসেমের বিড়বিড়ানি।

জাহাঙ্গীর যেন কিছুটা খেপেই যায়। “কিরাম কুপ দিলা, দেখাও না।”

অস্ফুট গলায় কী জানি বলে কাসেম। আলফনসো কুয়ারোন, রাফসার রশিদ দুজনেই লাফ মেরে উঠে। টোটকা ওষুধে কাজে দিয়েছে। ওরা ইশারা দিয়ে উৎসাহ জোগায় জাহাঙ্গীরকে। কুয়ারোন ডান হাতের বৃদ্ধাঙ্গুলি প্রদর্শন করে, রাফসার রশিদ দুই হাতের বৃদ্ধাঙ্গুলিই দেখিয়ে দেয়।

জাহাঙ্গীর ঝুঁকে পড়ে কাসেমের মুখের কাছে কান নিয়ে যায়। কাসেম তখনো অস্ফুট কণ্ঠে কী জানি বলে যাচ্ছিল।

জাহাঙ্গীর খানিকক্ষণ শোনে, তারপর যেন নিশ্চিত হওয়ার জন্য বলে, “কী, দা নিয়ে আসবো? তুমি দেখাবা?”

এবার জাহাঙ্গীর ওদের দিকে তাকায়। “যান, দা নিয়া আসেন। কাসেম বাই বিসমিল্লাহ বলে কুপ দিবে।”

মুখ চাওয়া চাওয়ি করে কুয়ারোন ও রাফসার রশিদ। কুয়ারোন সায় জানায়। কিন্তু রাফসার রশিদ দোনামোনায় ভুগে। পাগল-ছাগলের হাতে দা ধরিয়ে দেয়া কী ঠিক?

কিন্তু বসের সিদ্ধান্তই চূড়ান্ত। কুয়ালরানের মতে যে কোন পরিস্থিতি সামাল দেয়ার মতো যথেষ্ট মানুষ আছে। পাগল-ছাগলকে থামিয়ে দেয়ার হজন্য একটা গুলিই যথেষ্ট।

একটা ধারালো দা এনে ধরিয়ে দেয়া হয় কসাই কাসেমের হাতে। তাকে ঘিরে দাঁড়িয়ে আছে কুয়ারোনের চেলাচামুন্ডারা। হাতে অস্ত্র প্রস্তুত, যে কোন ধরণের অনাকাঙ্ক্ষিত পরিস্থিতি সামাল দেয়ার জন্য সতর্ক।

কিন্তু কাসেম অস্ত্র-টস্ত্র কিছুই দেখে না, সে দেখে না এক দঙ্গল মানুষ দাঁড়িয়ে আছে। সে দেখে সারি সারি মাংসের দলা, আংটায় ঝুলছে। নানা সাইজের, নানা বর্ণের। মাংসের মনমাতানো সৌরভে ম ম করছে চারপাশ। জিভে জল চলে আসে তার।

জাহাঙ্গীরের দিকে তাকিয়ে কুয়ারোন আবারো ডান হাতের বৃদ্ধাঙ্গুলি প্রদর্শন করে, রাফসার রশিদ দুই হাতের বৃদ্ধাঙ্গুলিই দেখিয়ে দেয়।

জাহাঙ্গীর জিজ্ঞেস করে, “কিরাম কুপ দিলা, অ কাসেম বাই?”

আর পারে না কাসেম। মাথায় কিছু একটা সাৎ করে ছিঁড়ে যায় তার।

 জাহাঙ্গীরের দিকে তাকিয়ে ও স্রেফ বলে-”এইরাম কুপ দিলাম।”

তারপর আর মুখ চলে না, চলে হাত। ডানে, বামে। বামে, ডানে। সামনে, পেছনে। পেছনে, সামনে।

চপ চপ চপ চপ চপ চপ।

আগ্নেয়াস্ত্রও চলে। ওইটা চলে না অবশ্য, গর্জায়। গুলি উড়িয়ে নেয় কাসেমের ডান কানের লতি, বাম উরুর মাংস, চুল সহ মাথার তালুর ক্ষুদ্র অংশ। কিন্তু কাসেম ভ্রূক্ষেপও করে না।

তার দা দুনির্বার। অদম্য। অপ্রতিরোধ্য।

ডান থেকে বামে। বাম থেকে ডানে।

 শুধু চপ চপ চপ চপ চপ চপ।

আবার চপ চপ চপ চপ চপ চপ।

ও যখন থামে কুয়াররানের ডেরা তখন রক্তসমুদ্র। রক্তবন্যা বইছে ফ্লোরে, দেয়ালে, চেয়ারে, টেবিলে। কাটা হাত, পা ও মাথার সাথে মিশে গেছে রক্ত, ভুড়ি ও পুঁজ।

তান্ডবলীলার দিকে নিস্পৃহ চোখে তাকায় একবার ও। ওর ডান কাঁধে গুলি লেগেছে, বাম পাঁজরের হাড় ভেঙে গুলি ভেতরে ঢুকে গেছে। কিন্তু হকাসেম ভাবলেশহীন, যেনবা প্রতিদিন দু’চারটা গুলি খাওয়া অতি স্বাভাবিক ঘটনা।

কুয়ারোন আর রশিদ দুজনেই পালিয়েছে। জাহাঙ্গীর পালাতে পারে নাই। ভয়ে সে প্রস্রাব করে দিয়েছে। এখন নিজের প্রস্রাবে মুখ থুবড়ে পড়ে আছে ও।

বাকিরা মৃত অথবা কোনমতে জীবিত। কঁকাচ্ছে, গোঙ্গাচ্ছে, নিজের রক্তে গড়াগড়ি খাচ্ছে।

কাসেম দা উঁচিয়ে মরণচিৎকার দেয়। তারপর মুখ দিয়ে আঁ আঁ করতে করতে দরজা অভিমুখে দৌড় শুরু করে। দরজা ফাঁকা, কেউ নেই। কোন বাঁধা আসে না।

কসাই কাসেম রাস্তা ধরে দৌড়াতে থাকে। সে দেখে রাস্তায় সারি সারি আংটা লটকানো। আংটায় ঝুলছে মাংস।

ক্রুর হাসি ফুটে ওর মুখে।

*

অধ্যায় ২৬

“আমার এক ফ্রেন্ড আছে। সোহান। আঁকাআঁকির খুব শখ। ও ওই গ্রুপে আছে। গ্রুপের নাম ডার্ক। বেশ পার্ট আছে গ্রুপের। আলাদা লোগো, আলাদা ব্যাজ। গত নিউ ইয়ারে ওরা একটা ম্যাগাজিন বের করেছিল, লালন স্যার ছিলেন এডিটর…” মাহদী গরগর করে বলে যাচ্ছিল। মাহদীই হলো জহিরের ওই ছাত্র।

ওরা বসেছেন শহরের এক ক্যাফেতে। রফিকুল ইসলাম ও মাহদী দু’জনের হাতেই ধূমায়িত চায়ের কাপ, জহির একমনে সিগারেট টেনে যাচ্ছে।

“তোমার ওই ফ্রেন্ড সোহান কিভাবে জানলো যে দুধ চা’র আর্টিস্ট লালন বৈরাগী না, অন্য কেউ?” কথার মাঝখানেই সুড়ুৎ করে একটা প্রশ্ন করে বসেন রফিকুল ইসলাম।

“সোহানই গতকাল বলছিল। ডার্কের ভেতর নাকি আরেকটা গ্রুপ আছে, পিচ ডার্ক। পিচ ডার্ক হলো ডার্কের কয়েকজন মাথাদের নিয়ে একটা হাই-প্রোফাইল গ্রুপ। ওইটার মেম্বার মাত্র তিনজন। ওই তিনজনের একজন হলো দুধ চা’র আর্টিস্ট। ও আরেকটা কথা বললো। ও নাকি কার কাছে শুনেছে যে ঢাকা থেকে একজন গোয়েন্দা এসেছেন লালন বৈরাগীর ব্যাপারে ইনভেস্টিগেট করতে। আমাকে বললো আপনাকে এই ডার্ক-পিচ ডার্কের তথ্য দিতে।”

“তাই?” কী জানি ভাবেন সিনিয়র গোয়েন্দা। লালন বৈরাগীর ব্যাপারে খোঁজখবর নিতে ইতিমধ্যে রেজিস্টার অফিসে ঢু মেরেছেন রফিকুল ইসলাম, ভার্সিটিতে হালকা-পাতলা ঘুরেছেন। তার নামটা তাই চাউর হয়ে যাবার কথা। “আচ্ছা, নাম কী দুধ চা’র আর্টিস্টের?”

“স্পেসিফিক করে বলে নাই। তবে পিচ ডার্কের মেম্বারদের তিনজন হলো লালন বৈরাগী নিজে, জুলফিকার জন আর জে. কে। সোহানের ভাষ্য অনুযায়ী এই তিনজনের কেউই গ্রাফিতিটা আঁকছে। তবে লালন বৈরাগী ্না। তাহলে তো বাকি থাকলো মাত্র দুইজন…”

“জুলফিকার জন আর জে. কে। কিন্তু ও কেন বলতেছে লালন বৈরাগী এটা আঁকে নাই? বৈরাগী কী কনফেস করছে কারো কাছে?”

“আই ডোন্ট নো…সোহান আর কিছু খুলে বলে নাই। সে শুধু এটাই বললো যে এটা নাকি ওদের গ্রুপে ওপেন সিক্রেট।” মাহদী শেষে আবার যোগ করে, “ইউ ক্যান টক টু হিম ইফ ইউ ওয়ান্ট।” শেষে মুচকি হেসে বলে, “যদি সে কথা বলার পর্যায়ে থাকে তাহলে, “

“মানে? কথা বলার পর্যায়ে থাকে মানে?” রফিকুল ইসলাম অবাক হন।

“দুধ চা চাইছিলাম, রং চা না,” এক ক্রেতা উম্মা প্রকাশ করে। ক্যাফের পিচ্চি রং চা’টা আরেকজনের হাতে ধরিয়ে দেয়।

মাহদীর মুখে তখন আকৰ্ণবিস্তৃত হাসি। “আপনে নিজেই দেখবেন। ওর গড়াগড়ির জায়গা মিউনিসিপাল্টি মার্কেটের পেছনের গলি…”

*

মিউনিসিপ্যালিটি মার্কেটের পেছনের গলি ডাস্টবিনে টইটুম্বুর। ময়লা ফেলার নির্ধারিত জায়গা আরো খানিকটা দূরে, চুগতাই খালের কোল ঘেঁষে। একটু ভুল বলা হলো, ময়লা ফেলার কোন নির্ধারিত জায়গা আসলে নেই। চুগতাই খাল এখন মৃতপ্রায়। নগরীর পরিবেশবিদরা প্রায়ই মরা খাল পুনরুজ্জীবিত করার জন্য নানা আন্দোলন করেন, মিছিল-মিটিং করেন, হাতে হাত ধরে রাস্তায় দাঁড়ান, পোস্টার-লিফলেট সঁটেন। এখনো চুগতাই খালের পার্শ্ববর্তী এলাকায় ‘খাল বাঁচলে, চট্টগ্রাম বাঁচবে নামাঙ্কিত একটা পোস্টার সাঁটানো দেখা যায়। কিন্তু এতে কোন লাভ হয়নি। খালের বেঁচে উঠার কোন লক্ষণ এখনো দেখা যাচ্ছে না। বরং মৃতপ্রায় চুগতাই খালকে হনগরবাসীরা বেছে নিয়েছে ময়লা-আবর্জনা ফেলার উপযুক্ত জায়গা হিসেবে। নিয়ম করে ওখানেই সবাই ময়লা ফেলে। এদের মধ্যে কেউ কেউ আছে মারাত্মক অলসতায় আক্রান্ত। তারা নিজের ঘর-দুয়ার পরিস্কার থাকলেই খুশি থাকেন, নগরী গু-মুতে ডুবে যাক তাতে কোন মাথাব্যথা নেই। ঘর থেকে বের হয়ে কয়েক ব্লক হেঁটে ময়লা ফেলতে তাদের অনেক কষ্ট। এইসব অলসদের জন্য উৎকৃষ্ট জায়গা এই মিউনিসিপ্যালিটি মার্কেট।

মার্কেট অনেক পুরনো, পাকিস্তান আমলের। পুরনো ধাঁচের দালান। স্বাধীনতার পর আর সংস্কার কাজ হয়নি। জায়গায় জায়গায় ভেঙে গেছে। মার্কেট না বলে এখন একে মার্কেটের ধ্বংসাবশেষ বলাটাই বেশি যুক্তিযুক্ত। কথাবার্তা চলছে খুব শীঘ্রই এখানে আলিশান মার্কেট উঠবে। তবে তার এখনো ঢের দেরি। মালিকপক্ষের মধ্যে দরকষাকষি শেষ হয়নি, মূলামূলি চলছে। যে জন্য এখনো ভগ্নস্তূপ দালানই টিকে আছে। কয়েকটা দোকান নামকাওয়াস্তে আছে, তবে বেশিরভাগই ব্যবসা বন্ধ করে অন্য ধান্দায় ব্যস্ত। আর পেছন দিকটা পরিণত হয়েছে ডাস্টবিনে। ময়লা ফেলার নতুন ঠিকানা। আশেপাশের ব্লকের বাসিন্দারা বাসা থেকে ময়লার ব্যাগ নিয়ে বের হয়, দু’কদম হাঁটে, তারপর মার্কেটের পেছনে এসে দূর থেকে বর্শা নিক্ষেপের মত ময়লার ব্যাগ নিক্ষেপ করে।

রফিকুল ইসলামরা মিউনিসিপ্যালিটি মার্কেটের পেছনে গিয়ে দেখেন কয়েকটা কুকুর গড়াগড়ি খাচ্ছে, কোন মানুষের নামগন্ধও নেই। দুটা কাক বৃত্তাকারে ঘুরছে, আর পাঁচটা বসে আছে বটগাছের ডালে।

রফিকুল ইসলাম সামনে এগোন, তার সাথে মাহদী। জহিরও আসে পিছু পিছু। রুমাল দিয়ে নাক চাপা দেয়া জহিরের। ডাস্টবিনের গা ঘেঁষে একটা অটো মেকানিকের দোকান। কাউন্টারে অল্পবয়সী এক ছোকরা বসে আছে। মোবাইল টিপছে। রফিকুল ইসলাম মুখ বাড়িয়ে জিজ্ঞেস করেন-”সোহান কী এই গলিতেই বসে আড্ডা মারে?

“কোন সোহান? সুগার সোহান?” ছোকরার মুখে ফিচেল হাসি।

“সুগার সোহানা!” কপালে কুঁটি জাগে রফিকুল ইসলামের। পাশ থেকে ফিসফিসিয়ে জানায় মাহদী-”সোহানের নিক নেম। সুগার সোহান।”

রফিকুল ইসলাম শুনেন, মাথা নাড়েন। তারপর কাউন্টারের ছোকরাকে জিজ্ঞেস করেন-”কোথায় পাওয়া যাবে এই সুগার সোহানকে?”

“কই আর? চুগতাই খালে।”

*

চুগতাই খালের সবুজ পানিতে তখন কোমর ডুবিয়ে বসে আছে সোহান। তার হাতে একটা বোতল। সোহান খালের পানি বোতলে ভর্তি করছে আবার ফেলছে। ভর্তি করছে আবার ফেলছে। যেনবা একটা লুপের মধ্যে আটকা পড়ে গেছে ও। বোতলের পানি ফুরিয়ে গেলে আবার মিষ্টি হেসে আপনমনেই বিড়বিড় করছে-খাল বাঁচলে, চট্টগ্রাম বাঁচবে!

বন্ধুর উদ্দেশ্যে হাঁক দেয় মাহদী। “সোহান, কী করতেছিস ওখানে? উঠে আয়।”

রাগি চোখে ওর দিকে তাকায় সোহান। তারপর খাস চাটগা ভাষায় যা বলে তার তর্জমা অনেকটা এরুপ দাঁড়ায়। “দেখস না, পানির কী অবস্থা! একদম সবুজ হয়া গেছে। খাওয়া যায় না, গোসল করা যায় না। মাছও সব কয়টা পলিউটেড। এর লাইগ্যা ফিল্টার করতাছি। খাল বাঁচলে, চট্টগ্রাম বাঁচবে।”

সে খালের পানি আবার বোতলে ভরে, তারপর খানিকটা ঝাঁকাঝাঁকি করে খালেই ফেলে দেয়। ফিল্টারড!

মাহদী আরো বেশ কয়েকবার অনুনয়-বিনয় করে।

উঠে আয়, উঠে আয় বাপ!

কিন্তু সোহান নাছোড়বান্দা। সে আজ খালের সব পানি ফিল্টার করে ছাড়বে। ভোরবেলা ঘুম থেকে উঠেই সে বোতল নিয়ে চুগতাই খালে এসে হাজির হয়েছে। উদ্দেশ্য-পানি ফিল্টার। সে বরং বন্ধু মাহদীর উদ্দেশ্যে উদাত্ত আহবান জানায়-”তোরাও বোতল লইয়া আয়। সবাই মিলা করলে তাড়াতাড়ি হবে।”

খালের আশেপাশে ততক্ষণে ছোটখাট ভিড় লেগে গেছে। বিনা পয়সায় তামাশা দেখতে সবারই পছন্দ।

সোহানের ওদিকে কোন ভ্রূক্ষেপ নেই। সে বোতলে পানি ভরে ঝাঁকাঝাঁকি করে খালেই ফেলে দিতে থাকে।

অগত্যা সোহানকে টেনে-হিঁচড়ে খাল থেকে ভোলা হয়। খানিকক্ষণ হাত-পা ছুঁড়ে ও, আবোলতাবোল বকে, গালিগালাজও করে। তাকে ফিল্টার করতে না দিয়ে চট্টগ্রামের পরিবেশের ক্ষতি করছে তারা খাল বাঁচলে, চট্টগ্রাম বাঁচবে’ ইত্যাদি ইত্যাদি। কিন্তু কেউ তার কথায় কান দেয় না। চ্যাংদোলা করে পাড়ে এনে ফেলা হয় সোহানকে।

তার পুরো চেহারায় নীলচে ভাব। একটু একটু করে কাঁপছে ও। দাঁত ঠকঠক করছে। এরই মাঝে সোহান জানায়, সূর্য উঠারও অনেক আগে ও এখানে হাজির হয়েছে। কারণ গতকাল রাতে ওর স্বপ্নে এসে হাজির হয়েছিলেন পানির দেবতা পসাইডন। পসাইডন রেগে কাঁই হয়ে ছিলেন। চোখ মুখ টকটকে লাল। রাগে রীতিমত কাঁপছিলেন।

সোহান ভয়ে ভয়ে শুধায়, “আপনি রেগে আছেন কেন, জনাব? গরীবের কী কোন ভুল হয়েছে?”

“পানিতে হেগে মুতে রাখিস, ময়লা-আবর্জনা ফেলিস, গন্ধে টিকা যায় না। চট্টগ্রামে এসেছিলাম বেড়াতে, চুগতাই খালে আস্তানা গেড়েছিলাম। কিন্তু চামড়ায় তো ময়লার আস্তর জমে গেছে রে, হারামজাদা। এক মণ ময়লার আস্তর। লাক্স সাবানে এই ময়লা সাফ হবে না, এর জন্য মাউন্ট অলিম্পাসের বিশেষ সাবান লাগবে। আবার বলছিস, গরীবের কী কোন ভুল হয়েছে?”

সোহান ভুল বুঝতে পেরে জিভ কাটে। দেবতা পসাইডনের কাছে প্রতিজ্ঞা করে, চুগতাই খালের সমস্ত পানি ফিল্টার করে পরিশুদ্ধ করে ফেলবে।

সবাই মুখে কৃত্রিম গাম্ভীর্য নিয়ে ওর কথা শুনে। রফিকুল ইসলাম আর সোহানকে শুধরে দেন না যে পসাইডন পানির দেবতা না, সমুদ্রের দেবতা। আশেপাশে ভিড় দেখে ওকে কোন কিছু জিজ্ঞাসাও করেন না। একটু নিরিবিলি দরকার।

সামনের গলিতেই একটা রেস্টুরেন্ট আছে। চুগতাই রেস্টুরেন্ট। ওখানে বসা যায়। তার আগে এক সেট শুকনো কাপড় চোপড় নিয়ে আসা হয়। রেস্টুরেন্টের বাথরুমে ঠেলে ঢুকানো হয় সোহানকে। ভেজা কাপড়চোপড় পাল্টে ফেলে ও। এক সাইজ বড় হয়েছে কাপড়। টি-শার্ট কোমর ছাড়িয়ে জঙ্গায় গিয়ে ঠেকেছে।

“বস্তা বস্তা লাগতেছে। এরকম জানলে তো প্যান্ট আননের দরকার ছিল না!” বের হয়ে বলে ও।

চা’র অর্ডার দেয়া হয়। সোহানের ঠকঠকানি কমেছে। ওর মধ্যে এখন কেমন জানি একটা নিস্তেজ ভাব। ঝিম মেরে আছে। মাহদী ইশারায় জানায় হেরোইনের প্রভাব কমছে বোধহয়।

গরম চা এসে হাজির হয়। চায়ে চুমুক দেয় সোহান, চায়ে ডুবিয়ে বিস্কুট খায়।

রফিকুল ইসলাম আনমনেই মাহদীকে প্রশ্ন করেন-”আচ্ছা তোমাদের ভার্সিটিতে যে গ্রাফিতি আছে, ‘দুধ চা খেয়ে তোকে গুলি করে দেব’, ওটা তো লালন বৈরাগীর আঁকা, তাই না?” সোহানের অলক্ষ্যে চোখ টিপে দেন তিনি মাহদীর উদ্দেশ্যে।

প্রশ্নে কাজ হয়। মাহদী উত্তর দেয় না, উত্তর দেয় সোহান। “জি না, ওই রকম একটা রেভুলুশনারি কাজ লালন বৈরাগীর কম্মো না। বৈরাগীর বলার মত কাজ একটাই, চা সিরিজ। কিন্তু লোকটা অন্যের আইডিয়া খুব কপি মারে। এই তো এক মাস আগেও জে, কে একটা সেমিনারে বলতেছিল এক চাইনিজ দেবতা শ্যানংয়ের কথা। দেখলাম বৈরাগী শুরু কইরা দিছে নতুন পেইন্টিং, বিষয়বস্তু শ্যানং। দ্য টি অভ শ্যানং। নতুন কিছু উনারে দিয়া হয় না।”

“তাহলে কে আঁকছে?”

“আপনারে বলবো কেন? আপনার জেনে কী লাভ? আর্টের কী বুঝেন আপনি?” হোরেইঞ্চি সোহান হঠাৎ করেই ক্ষিপ্ত হয়ে উঠে।

পিঠে-মাথায় হাত বুলিয়ে তাকে শান্ত করার চেষ্টা চালায় মাহদী।

রফিকুল ইসলাম আর কথা বাড়ান না। চাটা এক চুমুক দিয়েই সরিয়ে রেখেছেন। মুখে দেয়া যাচ্ছে না। খালের সবুজ পানি দিয়ে কী চা বানিয়েছে এরা?

সোহানের অবশ্য চা খুব ভালো লেগেছে। এক কাপ চা শেষ করে আরেক কাপের অর্ডার দিয়েছে ও। সাথে বিস্কুট ও বনরুটি। এক প্যাকেট সল্টেড বিস্কুট শেষ করে সে হাত বাড়ায় গোল গোল বনরুটির দিকে।

সোহান জানায় গতকাল রাত থেকে সে না-খাওয়া। এখন এতই খিদে লেগেছে যে এক চুমুকে চুগতাই খাল সাবাড় করে দিতে পারবে।

নিজেদের কৃত্রিম আলাপচারিতা চালিয়ে যান রফিকুল ইসলাম ও মাহদী। “জে.কে-এর তো এলেম নাই দুধ চা’র মতো কিছু একটা আঁকার আর জুলফিকার…

কথা শেষ করতে পারেন না রফিকুল ইসলাম। হুংকার দিয়ে উঠে সোহান। “এলেম নাই? জে.কে-এর এলেম নাই! ফাজলামি চুদান আপনে?”

“এলেম আছে তাহলে?” অবিচলিত কণ্ঠে প্রশ্ন করেন গোয়েন্দাপ্রবর।

“অফকোর্স শি হ্যাঁজ। শি ইজ দ্য আর্টিস্ট বাংলাদেশ ডিজার্ভ, লালন বৈরাগী কিংবা জুলফিকার জন কারোরই ওর মতো ভার্সাটাইলিটি নাই।”

“সো ইটজ এ শি? আমি তো শুনলাম একজন পুরুষ শিল্পী দুধ চা এ্যাফিতি এঁকেছেন।” মুখে মুচকি হাসি। টোপ গিলেছে সোহান।

“ভুল শুনছেন আপনে।” এক কামড়ে বনরুটির অবশিষ্টাংশ পেটে চালান করে দেয় ও। “জাকিয়া খানের ধন নাই, পুরা শরীরে ধনের ট্যাটু থাকার পরও। তয় আঁকার হাত আছে, এলেমও আছে। লালন বৈরাগী জুলফিকার জনদের থাকার মধ্যে শুধু ওই ধন-ই আছে, আর কিছু নাই।”

বিশ্রি শব্দে ঢেঁকুর তুলে ও। ওয়েটারকে দাবড়ানি দিয়ে আরেকটা বনরুটি চায়। আগের বনরুটি নাকি পেটের কোন চিপায় গিয়ে ঢুকেছে, তা সে ঠিক ঠাহর করে উঠতে পারে নাই। আরেকটা দরকার। তাহলে বোধহয় ঠাহর করতে পারবে।

“হাঁসের মাংস খাইছেন, মুরুব্বি? খুব টেস্টি। জে. কে’র বাড়িতে বহু হাস আছে। খালি প্যাক প্যাক করে সাঁতার কাটে আর খায়। প্যাক প্যাক করে সাঁতার কাটে আর খায়।”

খানিকক্ষণ মুখ দিয়ে প্যাক প্যাক করে শব্দ করতে থাকে সোহান। তারপ হঠাৎ সিট ছেড়ে উঠে দাঁড়ায়। প্রস্রাবের বেগ পাইছে। মুতে আসি।”

গটগট করে রেস্টুরেন্টের বারান্দায় গিয়ে দাঁড়ায় ও। তারপর রাস্তাভর্তি মানুষের সামনে জিপার খুলে মুত্রত্যাগ করা শুরু করে। ওরা উঠে আসতে আসতে তার মুত্রত্যাগ শেষ।

মাথায় একটা চক্কর দিয়ে উঠে সোহানের। হাত বাড়িয়ে অবলম্বন খুঁজে।

কিছু খুঁজে না পেয়ে নিজের প্রস্রাবের মাঝেই মুখ থুবড়ে পড়ে ও।

*

অধ্যায় ২৭

“টমি, কাম হিয়ার।”

“টমি, কাম হিয়ার।”

“টমি, কাম হিয়ার।”

এক কথা শুনতে শুনতে মাথায় যন্ত্রণা ধরে গেছে সবার। কয়েক ঘন্টা যাবত এক নাগাড়ে বকে যাচ্ছে আকবর। বুড়ো আঙুলে নতুন করে ব্যথা পেয়েছিল ও মাজেদা খালার ডেরায়। এখানে এসে তাই যন্ত্রণায় কাতরাচ্ছিল।

ও মা গো, ও বাবা গো।

এখানকার রেসিডেন্ট ডাক্তার এসে ওকে পরীক্ষা-নিরীক্ষা করে যায়, ব্যান্ডেজ বেঁধে দেয় নতুন করে, ব্যথানাশক ওষুথ দেয়। ঘন্টাখানেক চুপ থাকে আকবর, তারপর আবার শুরু হয়।

ড্যান্ডির বুদ্ধি তখন জোনাথন কিংই দেয়। আকবরের আদি-অন্ত জানে কিং। ডক্টরের কাজের লোক আকবর, এক ছাদের নিচে থাকে। ডক্টরের অনেক গোমরই ওর জানার কথা। তাই টাকা পয়সার লোভ দেখিয়ে আকবরকে হাত করতে চাচ্ছিল কিং। কিন্তু আকবরকে হাত করা যাচ্ছিল না, বারবার পিছলে যাচ্ছিল ও। সাংবাদিক মাহফুজ আহমেদ তখন চোখে আঙুল দিয়ে ওকে দেখিয়ে দেয়, আকবরকে বশ করতে পারে স্রেফ ড্যান্ডিই। আর কিছু না।

একটু ভুল বলা হলো। শুধু ড্যান্ডি না, মাজেদা খালাও বশ করতে পারে আকবরকে। তাই মাজেদা খালাকে দিয়ে কিংই ফোন করায় আকবরকে। তারপর মওকা বুঝে পাকড়াও করে নিয়ে আসে।

কিন্তু আসার পর থেকে সেই যে গোঙ্গানি শুরু হয়েছে, আর থামছে না। ডাক্তার চাচ্ছিল ঘুম পাড়িয়ে দিতে। কড়া ডোজের ঘুমের ওষুধ। আকবরের ওপর দিয়ে শারীরিক ধকলই যায়নি শুধু, মানসিক ধকলও গেছে। চোখের সামনে সে তার মনিবকে নৃশংসভাবে খুন হতে দেখেছে। ওর একটু সময় দরকার, এখনই তাড়াহুড়া করলে চলবে না। এক নাগাড়ে সাত-আট ঘন্টা ঘুমালে অনেক ফ্রেশ লাগতো নিজেকে। কিন্তু কর্নওয়েল বাঁধ সাধেন। উনার ঝটপট খবর দরকার। আকবর এতক্ষণ ঘুমালে চলবে কীভাবে?

আইডিয়াটা তখন কিংই দেয়। কমলাপুর রেলস্টেশনে ছেলেপিলেরা এই ড্যান্ডি খেয়ে ব্যথা-বেদনা ভুলে থাকে।

তো, ড্যান্ডি দিলে কেমন হয়?

ড্যান্ডিতে আধাঘন্টা টান দিয়ে প্রায় তিন ঘন্টা যাবত বকে যাচ্ছে আকবর।

“টমি, কাম হিয়ার।”

“টমি, কাম হিয়ার।”

“টমি, কাম হিয়ার।”

টমি কে, সে কেনইবা আসবে-এসব বিষয়ে প্রথম প্রথম খানিকটা আগ্রহ জন্মালেও এখন আর কারো বিন্দুমাত্র আগ্রহ নাই। টমি যেই হোক, চুলোয় যাক ও।

“হু ইজ দিস টমি, কিং?” বিরক্তির চরমে উঠে প্রশ্ন করেন কর্নওয়েল।

কিং বলবে না বলবে না করেও শেষমেষ বলেই ফেলে। “টমি হলো ডক্টরের কুকুরের নাম।”

“নিয়ে আসো ওই কুত্তাটাকে। তাতে যদি ওর বকবকানি থামে।” কিংকে ছুটতে হয় ডক্টরের বাসা অভিমুখে, সাথে বাংলাদেশি এজেন্ট অভিজিৎ। রাস্তাঘাটে ভাষাগত কোন সমস্যায় পড়লে অভিজিৎ ট্যাকল দেবে। তাছাড়া স্থানীয় কেউ যেরকম এ দেশের ভাও বুঝে বিদেশিরা তো চট করে বুঝবেও না। তাই অভিজিতের শরণাপন্ন হওয়া।

কিন্তু ডক্টরের বাসায় ঢুকতে চাইলেই কী ঢোকা সম্ভব? ডক্টরের বাসা সিলগালা, বাইরে পুলিশ প্রহরা।

কিংকে তখন ভিন্নপন্থা অবলম্বন করতে হয়। মুখ কাঁদো কাঁদো করে সে গেটের বাইরে দাঁড়ানো পুলিশের কাছে এগিয়ে যায়। “মাই নেম ইজ মাইক পেন্স। আই এ্যাম এ ফটোগ্রাফার। আই লস্ট মাই ডগ টমি। হ্যাভ ইউ সিন হিম?”

অভিজিৎ তৎক্ষণাৎ তর্জমা করে দেয়। “আমার নাম মাইক পেন্স। আমি একজন ফটোগ্রাফার। আমি আমার কুত্তা টমিকে হারিয়ে ফেলেছি। তোমরা কী তাকে দেখেছো?”

দু’জন পুলিশই দু’দিকে মাথা নাড়ে। না, তারা দেখেনি।

কিংয়ের বেশভূষা ট্যুরিস্টদের মত। পরনে ঢোলা টি-শার্ট আর হাফপ্যান্ট। মাথায় সাদা হ্যাট। গলায় ঝুলছে ক্যামেরা। তৃতীয় বিশ্বের দারিদ্র্যের ছবি তুলে নাম-যশ কামানো কোন ফটোগ্রাফারের মতই লাগছে কিংকে।

না-বোধক জবাব শুনে কান্নাভেজা গলায় নিজের ফরিয়াদ জানায় কিং। “টমি এদিকেই ছুটে এসেছিল। আমি কী গেটের ভেতরটা একটু দেখতে পারি, প্লিজ?”

সাদা চামড়াদের প্রতি বাংলাদেশিরা যে ভয়াবহ রকমের দুর্বল, তা ভালোই জানা জোনাথন কিংয়ের। পুলিশ দু’জন তাই অনিচ্ছাসত্ত্বেও তার অনুরোধ মেনে নেয়। গেটের ভিতর ঢুকে কিং খানিকক্ষণ চিৎকার-চেঁচামেচি করে-”টমি, সুইটহার্ট। টমি, কাম হিয়ার সুইটহার্ট।”

অভিজিৎও খুঁজে। কিন্তু টমির নাম-নিশানাও নেই কোথাও। পুলিশগুলো উপরের ফ্ল্যাটও খুঁজে দেখে।

না, কোন কুকুর নেই।

বিষাদের কালো ছায়া নেমে আসে ফটোগ্রাফার মাইক পেন্স ওরফে জোনাথন কিংয়ের মুখে। পুলিশদের একজন তখন একটা বুদ্ধি বাতলায়। ভার্সিটি ছাড়িয়ে একটা দুইতলা দালান আছে। ওই বাসার মালিক এক দঙ্গল কুকুর পালে। গন্ধ শুঁকে কে আপনার কুকুর কী ওদিকে দৌড় দিলো?

দিতেও পারে। বিষণ্ণ মুখে সায় জানায় কিং।

বেস্ট ইউনিভার্সিটির সামনে ছেলেপিলেদের জটলা। আড্ডা দিচ্ছে, চা খাচ্ছে, সিগারেট ফুকছে। এর একটু সামনে একটা তিনতলা দালান পড়ে। চমৎকার ইটের কারুকাজ করা বিল্ডিং। বাইরের উঁচু গেটটা বন্ধ।

টোকা দেয় অভিজিৎ। দরজা খুললে একটু আগের দৃশ্যটা আবার অভিনীত হয়। আমেরিকান ফটোগ্রাফারের বিষাদময় কাহিনী শুনে দারোয়ান বেশ আবেগআপ্লুত। ও জানায় ওর মনিব কুকুর-অন্তপ্রাণ। কুকুর ছাড়া কিছু বুঝে না। ওর পিচ্চি ছেলেটাও বাপের মতো হয়েছে। মানুষের চেয়ে কুকুরের সাথে সময় কাটায় বেশি। বাইরের দেশে বেড়াতে গেলে মনিব সাথে করে কুকুর নিয়ে আসেন। গেলবার কানাডা গিয়েছিলেন, সাথে করে চারটা সেম টু সেম কুত্তা নিয়ে এসেছেন। এর মধ্যে একটা কুকুর প্রফেসর সাবকে গিফট দিয়েছেন কর্তা।

টনক নড়ে কিংয়ের। “প্রফেসর?”

“এটু সামনেই তেনার বাড়ি। ওই যে মাথায় কোপ খাইছেন।” চুকচুক করে সমবেদনা জানায় দারোয়ান। “বড় ভালা মানুষ আছিল।”

“প্রফেসরসাহেবের কুকুরটা এখন কোথায়? ওই বাড়িতে তো এখন কেউ নেই।”

“টমি তো এইখানে চইল্লা আসছে। দেখবেন?” হেসে জানায় দারোয়ান।

“প্লিজ। আমার কুকুরটার নামও টমি। ওকে দেখে যদি দুধের সাধ ঘোলে মিটে।”

দারোয়ান ওদেরকে ভেতরে নিয়ে যায়। কিং জানে ডক্টরের বাসায় কী জাতের কুকুর ছিল। একটা ফ্যাকাশে হলুদ ল্যাব্রাডর। দারোয়ান তখন বকবক করে যাচ্ছে ওদের কাছে কতোটা কুকুর আছে, সেগুলো কী কী জাতের কুকুর ইত্যাদি ইত্যাদি।

তিনতলা দালানের পাশে একটা লম্বা শেড, উপরে ঢালাই দেয়া। শেডের বাইরে থেকেই কুকুরের কলরোল শোনা যায়।

আশেপাশে তাকায় কিং। কেউ নেই।

ঘাড়ের পেছনে একটা মোক্ষম কারাতে কোপ। কাটা কলাগাছের মত পড়ে যায় দারোয়ান। ধরাধরি করে তাকে একটু সাইডে নিয়ে যায় কিং ও অভিজিৎ। তারপর শেডের দরজায় গিয়ে দাঁড়ায়।

ভেতরে নানা জাতের কুকুর আপনমনে ঘুরে বেড়াচ্ছে। টমি।” বলে ডাক পাড়ে কিং।

কুকুরগুলোর মধ্যে কোন প্রতিক্রিয়া দেখা যায় না। তারা আগের মতই ঘুরে বেড়াতে থাকে।

“টমি, কাম হিয়ার।” এবার ডাক পাড়ে অভিজিৎ।

ঘেউ ঘেউ করে চারটা ফ্যাকাশে ল্যাব্রাডর ছুটে আসে। দাঁত-মুখ খিচাননা, জিহ্বা বের করা। ওদের দেখে যোগ দেয় বাদবাকি কুত্তাগুলোও। জার্মান শেফার্ড, রটওয়েলার, ব্লাডহাউন্ড। দাঁতমুখ খিচে সবগুলো তেড়ে আসে। ওদের ভাবভঙ্গি মোটেও সুবিধার ঠেকে না অভিজিতের কাছে।

“কিং, রান।” কথা কয়টা বলে আর দাঁড়ায় না ও, খিঁচে দৌড় দেয়।

কিংও দৌড়ায়। ল্যাব্রাডর না হয় পরে নেয়া যাবে, এখন পৈতৃক প্রাণ যায় যায় অবস্থা। ওটা বাঁচানো ফরজ।

সে-ও দৌড়ায়। গেটের কাছে পৌঁছাতে পৌঁছাতে জার্মান শেফার্ডটা ধরে ফেলে আমেরিকান এজেন্টটিকে। পাছা ধরে ঝুলে পড়ে তাঁদড় শেফার্ড। টাল সামলাতে পারে না কিং, হোঁচট খেয়ে পড়েই যায়। ভেঙে টুকরা টুকরা হয়ে যায় ক্যামেরা। একে একে এগিয়ে আসে ল্যাব্রাডর, রটওয়েলার, ব্লাডহাউন্ড।

শেফার্ড কামড়ে কিংয়ের হাফপ্যান্ট ছিঁড়ে ফেলেছে, নিচের আন্ডারওয়্যার ধরে টানাটানি শুরু করে দিয়েছে রটওয়েলারটা। বাম বগলের নিচে রিভলবার। কিং ডান হাত ওইদিকেই নিয়ে যেতে চায়। কিন্তু ব্লাডহাউন্ডটা মরণকামড় দেয় ডান কনুইয়ে।

আকাশ-বাতাস কাঁপিয়ে চিৎকার দিয়ে উঠে আমেরিকান স্পাই।

কিংয়ের চিৎকার শুনে পেছনে তাকায় অভিজিৎ। সে ততক্ষণে গাড়ির কাছাকাছি চলে গিয়েছিল। কিংকে ঘিরে রেখেছে সাত থেকে আটটি কুকুর। অবস্থা নিয়ন্ত্রণের বাইরে চলে গেছে এটা বুঝতে পারে অভিজিৎ। যেভাবেই হোক, কিংকে বাঁচাতে হবে।

মানুষজন জড়ো হতে শুরু করবে। ইতিমধ্যে হাঁকডাক শোনা যাচ্ছে, উৎসাহী লোকজনের উঁকিঝুঁকি। সিঁড়িতে ধুপধাপ পায়ের আওয়াজ পাওয়া যায়। সময় একদমই নেই।

অভিজিৎ গুলি করে। পরপর তিনটা। একটা জার্মান শেফার্ডের খুলিকে মুহূর্তে বানিয়ে দেয় ফাটা তরমুজ। দ্বিতীয়টা হাউন্ডের ডান দিকে পাজর চিরে বেরিয়ে যায় উল্টা পাশ দিয়ে। ক্ষতস্থান থেকে গলগল করে রক্ত বের হতে থাকে। তৃতীয়টা লক্ষ্যভ্রষ্ট হয়। রটওয়েলারের লোম ছুঁয়ে আঘাত হানে থামে।

আকস্মিক আঘাতে কুকুরগুলো থমকে যায়। সিঁড়ির ধাপ থেকে বিস্ময়ধ্বনি ভেসে আসে, উঁকিঝুঁকি মারতে দেখা যায় কয়েকটি মাথাকে। হয়তোবা গুলির শব্দ তাদেরকে শঙ্কিত করে তুলেছে, ক্রসফায়ারে পড়তে চায় না।

বাকি কুকুরগুলোর থমকানো ভাব দেখে এক ঝটকায় উঠে দাঁড়ায় কিং। ঘুরে দৌড়ানো শুরু করে। য পলায়তি স জীবতি! যে পালায় সে বেঁচে যায়। আর কিংয়ের বেঁচে থাকাটা জরুরি।

ওর মুখ ক্ষত-বিক্ষত, ডান হাতের অনেকটাই খুবলে নিয়েছে বজ্জাত ব্লাডহাউন্ড। হাফপ্যান্ট নাই, টি-শার্ট ছিঁড়ে ত্যানা। পরিধেয় বস্ত্র বলতে স্রেফ জকি আন্ডারওয়্যার। ওটা নিয়েই দৌড়ায় ও।

হইহই করে পিছু নেয় বাকি কুকুরগুলো। দৌড়াতে দৌড়াতেই ঘুরে গুলি করে কিং।

লক্ষভ্রষ্ট।

গুলি ল্যাব্রাডরের লেজ মিস করে গেটে গিয়ে বিঁধে।

“শিট।”

আবার গর্জায় ওর রিভলবার। এবারেরটা দ্রুত ধাবমান রটওয়েলারের ডান পাটা ছিটকে নেয়। কংক্রিটের রাস্তায় মুখ থুবড়ে পড়ে রটওয়েলার। মট করে একটা শব্দ হয়। ঘাড় ভেঙে গেছে বেচারার।

গাড়ির পেছনের দরজা খোলা। আর কয়েক কদম বাকি।

প্রাণপণে দৌড়ায় কিং। লাফ দিতে যাবে এমন সময় ওর জকি আন্ডারওয়্যার ধরে ঝুলে পড়ে এক ব্লাডহাউন্ড। কিং আতঙ্কের সাথে অনুভব করে ওর ডান নিতম্বের নরম মাংসে কুকুরের ধারালো দাঁত ঢুকে পড়ছে।

মরণ চিৎকার দিয়ে উঠে কিং। একটা হাত এসে ওকে ঝাঁপটে ধরে, গুলির প্রচন্ড আওয়াজ। তারপর সবকিছুই ধোঁয়াটে, অস্পষ্ট। সেই ধোঁয়াশায় একটা ছবি প্রকট হয় শুধু। সেই ছবিটা ব্লাডহাউন্ডের। মুখে জকি আন্ডারওয়্যার নিয়ে হতভম্বের মত দাঁড়িয়ে আছে। ওর বাম কান দিয়ে গলগল করে রক্ত বের হচ্ছে। তড়পাচ্ছে কুকুরটা। রক্ত কংক্রিটের রাস্তায় পড়ে পড়ে অদ্ভুত নকশার সৃষ্টি করে। ওর মুখের আন্ডারওয়্যারটা তবুও ফসকায় না, মুখে লেগেই থাকে। যেন কেউ আইকা গাম মুখে লাগিয়ে দিয়েছে।

ব্লাডহাউন্ডের মুখে যদি ওর জকি আন্ডারওয়্যার থাকে তাহলে ও কী পরে আছে?

পাছার নিচে নরম গদি অনুভব করে কিং। তুমুল ঢিলবৃষ্টি শুরু হয়েছে। গাড়ির ওপর টুপটুপ করে পড়তে থাকে ওগুলো। পাশ থেকে অভিজিৎ চিৎকার করে-”জোরে চালাও গাড়ি।”

গাড়িও গোত্তা খেয়ে সামনে বাড়ে। নগ্ন জোনাথন কিংকে এক হাতে বেষ্টন করে রাখে অভিজিৎ। গাড়ির দুলুনিতে দোল দোল করে দোলে কিংয়ের পুরুষাঙ্গ। ডান থেকে বামে, বাম থেকে ডানে। যেন পুরুষাঙ্গটিকে যাই বলা হচ্ছে, দু’পাশে মাথা নেড়ে না বলে দিচ্ছে।

*

অধ্যায় ২৮

আধা পাকা দালান। নিচে ইট-পাথরের গাঁথুনি, উপরে টিন। বাড়ির গা ঘেঁষে একটি পেয়ারা গাছ বেড়ে উঠেছে। ডালে থোকা থোকা পেয়ারা। একটা কাঠবিড়ালী দেখা যায়। ডালের আড়াল থেকে তাকাচ্ছে, আবার সুড়ৎ করে অদৃশ্য হয়ে যায় কোথাও।

গেট লক করা। গরাদের ফাঁক দিয়ে ভেতরটা ভালোই দেখা যায়। কয়েক বার ধাক্কা দেন রফিকুল ইসলাম। কিন্তু কোন সাড়াশব্দ পাওয়া যায় না।

তবে কী ভুল ঠিকানায় এলো ওরা?

জাকিয়া খান লেকচারার হিসেবে সদ্য জয়েন করেছে, আর্ট ডিপার্টমেন্টে। তার নাম-ধাম-ঠিকানা সব ভার্সিটির রেজিস্টার অফিস থেকে নেয়া, তারপর অকুস্থলে আসা। এ তল্লাটে এসে খোঁজখবর কিন্তু কম করা হয়নি। সমস্যা হলো, জাকিয়া খান নামে কাউকে চিনে না এ এলাকার কেউ। অনন্যোপায় রফিকুল ইসলাম এলাকাবাসীদের হিন্টস দেন তখন।

ঐ যে আর্টিস্ট! আঁকাআঁকি করে।

এবার চিনতে পারে মানুষ। আর্টিস্ট তো এলাকায় মাত্র একজনই। ঐ যে আউলা-মাথা চাকমা মুখো মেয়ে। এলাকায় জে কে ওরফে জাকিয়া খানের নাম চাকমা। ওই নামেই সবাই ওকে চেনে।

ওদের দিক-নির্দেশনা ও রেজিস্টার অফিসের ঠিকানা মিলিয়ে এই আধা-পাকা দালানে আগমন। কিন্তু মানুষের কোন চিহ্নও তো পাওয়া যাচ্ছে না।

“বেয়ে বেয়ে উঠবি?” জহির পরামর্শ দেয়।

গেট মাঝারি উচ্চতার। চাইলে বেয়ে বেয়ে টপকানো যাবে। সীমানা প্রাচীরও অত উঁচু না।

রফিকুল ইসলাম সাত-পাঁচ ভেবে বেয়ে উঠারই সিদ্ধান্ত নেন। জুতা খুলে গেটে উঠে পড়েন তিনি। তারপর বেয়ে বেয়ে গেটের চূড়ায় হাজির হন। খানিকটা জিরিয়ে নিয়ে লম্বা একটা লাফ দেন তিনি। এক লাফে অন্য পাশে।

সদর দরজা তালা চাবি মারা না, ছিটকিনি আঁটকানো। ছিটকিনি খুলে দেন রফিকুল ইসলাম। জহিরও ঢুকে পড়ে। মাহদী নাই। ওকে পাঠিয়ে দেয়া হয়েছে বেহুশ সোহানের সাথে। চাইলে পুলিশে খবর দিয়ে ফোর্স নিয়ে আসতে পারতেন রফিকুল ইসলাম। কিন্তু ফোর্স আনা একটু সময়সাপেক্ষ ব্যাপার। অযথা সময় নষ্ট করতে চাননি তিনি। তবে পুলিশকে প্রস্তুত থাকতে বলেছেন। যে কোন সময় ফোর্স লাগতে পারে, তাই প্রস্তুতি নিয়ে রাখাটা বুদ্ধিমানের কাজ।

উঠানে বাগান মত করা আছে। সূর্যমুখী, ডালিয়ার ফাঁকে টমেটোর গাছ। নজরে পড়ে। লাল লাল টমেটো ধরে আছে গাছে। হঠাৎ পরিবেশ-পরিস্থিতি বেমালুম ভুলে ঢালিউডের উদ্ভট এক গান মনে পড়ে তার। গানের একটা লাইন এরকম :

যৌবন আমার লাল টমেটো

এই দরজাও বন্ধ। কলিংবেল আছে। চাপ দেন রফিকুল ইসলাম। ভেতর থেকে ক্ষীণ একটা সুরেলা আওয়াজ ভেসে আসে।

পাশ থেকে বেরসিকের মতো জহির বলে উঠে, “খিদে পাইছে দোস্ত।”

রফিকুল ইসলাম মুখে একটা সান্ত্বনার হাসি ঝুলান। এর অর্থ অনেক কিছু হতে পারে। জহির ধরে নেয় ওর পক্ষে সবচেয়ে সুবিধাজনক যে অর্থ, সেটা।

কাজটা শেষ হোক, ভাল কোন জায়গায় খেতে যাবো। আমার ট্রিট।

ভেতরটা সুনসান, নীরব। পেয়ারা গাছে মৃদু আলোড়ন। কাঠবিড়ালীটা ডাল বদল করেছে।

কাঠের জানালা বন্ধ। ফাঁকে চোখ লাগিয়ে ভেতরে দৃষ্টি দেন রফিকুল ইসলাম। ভেতরটা অন্ধকার। চোখ সয়ে আসলে সোফাসেট, সেন্টার টেবিল আর ফুলদানি নজরে আসে তার।

পেছন দিকটা দেখা যাক। হেঁটে পেছনে এসে হাজির হন তিনি। পেছনে একটা ছোট্ট পুকুর। সুন্দর বাঁধানো ঘাট। টি-শার্ট পরা এক তরুণীকে দেখা যায় তাদের দিকে পেছন ফিরে ছবি আঁকছে। মেয়েটার কোন দিকে কোন হুঁশ নেই, রং-তুলিতে নিমগ্ন।

তারা যথেষ্ট আওয়াজ করেই মেয়েটার পেছনে এসে দাঁড়ান। গলা খাকারি দেন।

নাহ্, তাতেও কাজ হয় না।

শেষমেষ রফিকুল ইসলাম মুখ খোলেন। “এক্সকিউজ মি…”

“ইউ আর এক্সকিউজড।” মেয়েটা ঘাড় ফেরায়।

ফর্সা, পেন্সিলের মত চিকন ঠোঁট, মুখের মাঝখানে থ্যাবড়া এক নাক। চোখ দুটো কুতকুতে। গালে কয়েকটা রংয়ের মিশেল দেখা যায়। আঁকতে আঁকতে অন্যমনস্ক হয়ে গালেই মুছে ফেলেছে রং। ওর গাল দুটো ক্যানভাসে ঘষলে যে আর্টের সৃষ্টি হবে তাকে বিমূর্ত পেইন্টিং বলে সহজেই চালিয়ে দেয়া যাবে। অন্তত রফিকুল ইসলামের সেটাই মনে হয়।

ইজেলে একটা পেইন্টিং রাখা। সাদা ক্যানভাসে একটা বিশাল বৃক্ষের ছবি। প্রচুর ডাল, পাতা। থোকা থোকা টসটসে ফল। অজগরের পিঠের মতো মোটা শেকড়।

রফিকুল ইসলামকে একমনে পেইন্টিংয়ের দিকে তাকাতে দেখে মেয়েটাই আগ বাড়িয়ে বলে, “এটা হলো ট্রি অভ নলেজ। অ্যাডাম অ্যান্ড ঈভ এই গাছ থেকেই নিষিদ্ধ ফল খেয়েছিলেন।”

“কী ফল?” রফিকুল ইসলাম ঠিক এ ধরণের কিছু শোনার জন্য প্রস্তুত ছিলেন না।

“নিষিদ্ধ ফল, ফরবিডেন ফুট। ইসলাম ধর্মে যাকে বলা হয়েছে গন্ধম ফল।”

রফিকুল ইসলাম পেইন্টিং থেকে চোখ ফেরান। “আপনিই জে. কে ওরফে জাকিয়া খান?”

“হু। আমিই জে. কে ওরফে জাকিয়া খান।”

“দুধ চা খেয়ে তোকে গুলি করে দেব এ্যাফিতি আপনিই এঁকেছেন?”

খানিকক্ষণ নীরবে তার দিকে তাকিয়ে থাকে মেয়েটা। “কে আপনি?”

রফিকুল ইসলাম পকেট থেকে আইডি কার্ড বের করে দেখান। মেয়েটা আইডি কার্ডে একবার চোখ বুলিয়ে আবার গোয়েন্দাপ্রবরের দিকে দৃষ্টি দেয়। “হ্যাঁ, আমিই এঁকেছি। অথবা, বলতে পারেন আমাকে দিয়ে আঁকিয়ে নেয়া হয়েছে।”

“আঁকিয়ে নেয়া হয়েছে? একটু ক্লিয়ার করে বলবেন, প্লিজ।”

মেয়েটার মুখে কিঞ্চিৎ হাসির আভাস দেখা দিয়েই মিলায়। “মিউজ মানে জানেন তো?”

এতটুকু বিদ্যা রফিকুল ইসলামের পেটে আছে। “মিউজ হলো গ্রিক দেবী। শিল্প কিংবা সাহিত্য সৃষ্টিতে যে অনুপ্রেরণা যোগায়। মানে আপনি বলতে চাচ্ছেন মিউজ আপনাকে দিয়ে এটা করিয়ে নিয়েছে।”

“হু।“

“আপনি কী জানেন যে ঠিক সেম প্যাটার্নে ঢাকায় গত দেড়-দু’মাসের ব্যবধানে চার-চারটা খুন হয়েছে। ওয়ালে আপনারটার মতই এ্যাফিতি আঁকা, আপনারটার মতই ওখানে লেখা ‘দুধ চা খেয়ে তোকে গুলি করে দেব’। খুনগুলোও কী মিউজের অনুপ্রেরণায় করা, মিস জাকিয়া খান?”

মেয়েটার চোখের দৃষ্টি কঠোর হয়। “আমি কোন খুন করিনি। কোন খুনি যদি আমার আর্ট দ্বারা ইন্সপায়ার্ড হয়, তাহলে তো আমার কিছু করার নেই।”

“আর লালন বৈরাগীর অন্তর্ধান এবং তার কাজের লোক হান্নান মিয়া হত্যা? ওগুলোর ব্যাপারে কী বলবেন?”

এবার মেয়েটা বিরক্ত হয়। “ওগুলোর ব্যাপারে আমাকে কেন কিছু বলতে হবে?”

এবার আন্দাজে ঢিল ছুঁড়েন রফিকুল ইসলাম। “লালন বৈরাগীর সাথে আপনার একটা রেষারেষি আছে এটা কিন্তু সবাই জানে। আপনাদের আর্ট গ্রুপ ডার্কের প্রতিটা মেম্বারও কিন্তু এই রেষারেষির ব্যাপারটা বলেছে। আপনার সৃষ্টি ‘দুধ চা’-র ক্রেডিটও বলতে গেলে এই লোকই নিয়ে নিয়েছে। সবাই ‘দুধ চা’র স্রষ্টা হিসেবে লালন বৈরাগী ওরফে দুলাল হাসানের নামই জানে। এই জিনিসগুলো আপনাকে হার্ট করেছে নিশ্চয়ই। সব ক্রিয়েটিভ লোকই রিকগনিশন চায়, কিন্তু আপনার রিকগনিশন অন্য একজন হাইজ্যাক করে ফেলেছে…”।

“লালন বৈরাগী কখনোই বলেননি উনি ‘দুধ চা’র স্রষ্টা…”

“কখনো অস্বীকারও তো করেননি। উনি কী জানি বলতেন, জহির…” সাহায্যের জন্য জহিরের দিকে তাকান রফিকুল ইসলাম। জহির তখন একমনে পুকুরের দিকে তাকিয়ে আছে। পুকুরে কয়েকটা হাঁস সাঁতার কেটে বেড়াচ্ছে। হঠাৎ সোহানের কথা খেয়াল হয় তার। দুধ চা-১২

প্যাক প্যাক করে সাঁতার কাটে আর খায়…

জবাবটা জাকিয়া খানই দেয়। “যে আঁকার সে-ই এঁকেছে।”

“হ্যাঁ, হেঁয়ালিময় জবাব। যখন উনি ইজিলি আপনার নাম বলতে পারতেন।”

“উনি কেন আমার নাম বলেন নাই সেটা তো উনিই ভালো বলতে পারবেন, রফিকসাহেব।”

“আপনিও কিন্তু কখনো গিয়ে দাবি করেন নাই। কেন?”

জবাবটা যেন মুখেই ছিল মেয়েটার, ঠাস ঠাস করে দিয়ে দেয়। “আই ডোন্ট ওয়ান্ট আননেসেসারি অ্যাটেনশন।” কথাটা বলেই তাদের দিকে পিঠ ফেরায় মেয়েটা। “এখন যদি আমাকে আপনারা এক্সকিউজ করেন।”

মেয়েটার দিকে খানিকক্ষণ তাকিয়ে থাকেন রফিকুল ইসলাম। টি শার্টের নিচে হালের ফ্যাশন ঢোলা পায়জামা পরে আছে মেয়েটা। বাহারি একটা নাম আছে পায়জামার। এই মুহূর্তে মনে করতে পারেন না তিনি।

“ঠিক আছে। এখন এক্সকিউজ করছি। কিন্তু আমাদের না জানিয়ে শহর ছেড়ে কোথাও যাবেন না প্লিজ। আর লালন বৈরাগীর ব্যাপারে কিছু জানলে ডোন্ট হেজিটেট টু কল আস। নেন, আমার কার্ডটা রাখেন।

ডান হাতে ব্রাশ ধরা, পেছনে তাই বাম হাত বাড়িয়ে দেয় জাকিয়া খান। বাড়িয়ে ধরা হাতে টুপ করে কার্ড ফেলে দেন রফিকুল ইসলাম।

 “আর আরেকটা কথা। আপনার ঘরটা আমাদের একটু চেক করতে হবে। রুটিন চেক।”

এবার ঘাড় ফেরায় দুধ চা শিল্পী, চোখে ভ্রুকুটি। “ঘর চেক করার জন্য ওয়ারেন্ট আছে?”

“আপনি চাইলে আমি ওয়ারেন্ট নিয়ে আসতে পারি। অথবা, আপনি আমাদের সাথে কো-অপারেট করতে পারেন। আমরা চেক করে সন্দেহজনক কিছু না পেলে চলে যাবো। চয়েজ ইজ ইওরস।”

মেয়েটা চোখ কুঁচকে ভাবে কিছুক্ষণ। তারপর ঠোঁট উল্টায়। “বি মাই গেস্ট।” হাত দিয়ে পেছনের খোলা দরজা দেখায় ও। “আচ্ছা গেট তো বন্ধ ছিল, ভেতরে ঢুকলেন কীভাবে?”

”বেয়ে উঠলাম। আপনি তো গেট খুলছিলেন না। তাই বাধ্য হয়ে…”

জবাব শুনে মেয়েটা আবারো ঘাড় ফেরায়। মেসেজ পরিস্কার। নিষ্ক্রান্ত হও।

ওরা জাকিয়া খানের সামনে থেকে নিষ্ক্রান্ত হয়ে তার বাড়িতে গিয়ে সেঁধোয়। পুরনো আমলের বাড়ি। পেছনের চৌকাঠ পেরিয়ে একটা বারান্দা। বারান্দায় প্রচুর টব। বারান্দার সাথে লাগোয়া দরজা। মূল বাড়িতে ঢোকার। ঢুকতেই বেডরুম। জাকিয়া খানের, খুব সম্ভবত। ছোট্ট একটা বিছানা। চারদিকে শুধু বোর্ড। বোর্ডে ঝুলছে সাদা ক্যানভাস, অর্ধ-সমাপ্ত পেইন্টিং, রং-তুলি। টি-টেবিলে চার কাপ, বই, অ্যাশট্রে। অ্যাশট্রেতে সিগারেটের বাট। অন্তত দশ থেকে বারোটা তো হবেই। আলনায় এলেমেলো কাপড় ঝুলছে। হাওয়াই শার্ট, টি-শার্ট, আন্ডারগার্মেন্টস।

টি-টেবিলের ড্রয়ার ঘাঁটেন রফিকুল ইসলাম। ড্রয়ারে মোবাইল রাখা। জহিরকে দরজার দিকে নজর রাখতে বলে মোবাইলের পেছনের খাপ খুলে দেখেন তিনি। পকেট থেকে ক্ষুদ্রকায় একটা বস্তু বের করে মোবাইলে সংযুক্ত করেন। তারপর আবার জায়গামত রেখে দেন।

মেরুন রংয়ের একটা পার্স রাখা পাশে। ভেতরে খুচরো টাকা-পয়সা। ডেবিট কার্ড, ক্রেডিট কার্ড। নিজের মোবাইল বের করে ছবি তুলে রাখেন তিনি। টেবিলের ওপর রাখা বইটায় একবার নজর বুলান। ফরবিডেন ফুট, ভিনসেঞ্জো মন্টেলা। প্রচ্ছদে একটা গাছের ছবি। গাছ থেকে ঝুলে থাকা ফল পেড়ে নেওয়ার জন্য হাত বাড়িয়েছেন এক যুবতী, তার পাশে এক যুবক। ডাল পেঁচিয়ে ঝুলছে এক সাপ। ফণা তোলা, যে কোন সময় ছোবল মারবে এরকম।

বই রেখে পাশের রুমে পা বাড়ান তিনি। ডাইনিং রুম। খাওয়ার টেবিল, ফ্রিজ, ওভেন। ফ্রিজটা খুলে দেখেন রফিকুল ইসলাম। প্রায় শূন্য। কয়েকটা পানির বোতল আছে। একটা বিয়ারের ক্যান। আর কিছু টমেটো। কোণার দিকের দরজা দিয়ে রান্নাঘরে যাওয়া যায়। আরেকটা দরজা দিয়ে যাওয়া যায় ড্রয়িং রুমে। রান্নাঘরের প্রতিটা ড্রয়ার খুলে দেখেন তিনি। বিভিন্ন সাইজের ডিব্বা রাখা, কিংবা কাঁচের জার। চাল, ডাল, চিনি, বিস্কুট, দুধ, চা-পাতা।

ড্রয়িংরুমটা জানালা দিয়ে একটু আগে দেখে নিয়েছেন তিনি। নতুন কিছু নেই। শুধু দেয়ালের কিছু পেইন্টিং নজর কাড়ে তাদের। একটাতে ভাঙাচোরা একটা মাথার ছবি, মগজ গলে পচছে। আরেকটায় আয়নার দিকে তাকিয়ে আছে একটা মেয়ের মুখ। মেয়ের মুখটা হাসিখুশি, আয়নার মুখটা বিষণ্ণ।

ওরা বাড়ি থেকে বেরিয়ে আসে। রফিকুল ইসলাম ঘুরে ঘুরে বাড়ির ছবি তুলেন, পুকুরের ছবি তুলেন। জাকিয়া খান তখনো রং-তুলিতে মগ্ন, পুকুরে হাঁসের অলস সন্তরণ। একটা হাঁস খুঁটে খুঁটে কী জানি খায়। তার ভিভভা মোবাইলের ৩২ জিবি মেমরিতে জায়গা করে নেয় এইসব।

“আমরা গেলাম। সহযোগিতার জন্য মেনি থ্যাংকস।”

মেয়েটা বাম হাত নেড়ে প্রত্যুত্তর দেয়।

যেতে গিয়েও থেমে যান সিনিয়র গোয়েন্দা। “লাস্ট প্রশ্ন। আচ্ছা, এই যে দুধ চা এ্যাফিতি আঁকলেন, এর মানে কী? এর মাধ্যমে আসলে আপনি কী বুঝাতে চাচ্ছেন?”

পিঠ ঘুরিয়ে আছে বলে জাকিয়া খানের অভিব্যক্তি ওদের নজরে আসে না। তবে সেজন্য হাপিত্যেশও করা লাগে না। জাকিয়া খান ঘাড় ঘুরায়, তার মুখ হাসি হাসি। “অনেক আগে হুমায়ুন আহমেদ একটা কথা বলেছিলেন। তেতুল বনে জোছনা নামের একটা বইয়ের ফ্ল্যাপে। তিনি সেখানে বলেছেন যে কেউ যদি তাকে প্রশ্ন করে তেতুল বনে জোছনা কথাটার মানে কী, তবে তিনি বিপদে পড়ে যাবেন। কারণ এর কোন বিশেষ অর্থ তার কাছে নাই। এই কথাটা স্বীকার করে নেয়ার পর শ্রদ্ধেয় হুমায়ুন আহমেদ পাল্টা কিছু প্রশ্ন পাঠকদের উদ্দেশ্যে রেখেছেন। চাঁদের আলোর অর্থ কী? বর্ষার মেঘমালার অর্থ কী? যে অনন্ত নক্ষত্র বিথী আমাদের আগলে রেখেছে সেগুলোরই বা অর্থ কী? আমরা কী এক অর্থহীন জগতে বসে অর্থের অনুসন্ধান করছি না? কেন করছি?

কেন করছি, রফিকসাহেব? হোয়াই?” মেয়েটা ঐ নাচায়।

এ ধরণের দার্শনিক জবাব মোটেও আশা করেননি রফিকুল ইসলাম। নাচানো জ্বর সামনে তাই আর দাঁড়ান না, ঘুরে গেটের দিকে এগোতে শুরু করেন দুজন। শেষ বিকেলের ঝাঁজহীন রোদ ওদের সঙ্গি। কাঠবিড়ালীটাকে আর কোথাও দেখা যায় না। থাকলে ছবি তোলা যেত।

“তুই ওকে অ্যারেস্ট করলি না কেন?” জহির জিজ্ঞেস করে।

“আমি ওকে ২৪ ঘন্টা সার্ভেইল্যান্সে রাখবো। যেটা অ্যারেস্ট করার চেয়েও বেটার।”

মোবাইল বের করে থানার নাম্বার চাপেন রফিকুল ইসলাম। “হ্যালো…”

*

অধ্যায় ২৯

কসাই কাসেমের দা’র চপচপানিতে হাত, পা ও মাথা হারায় জনা ত্রিশেক মানুষ। সংখ্যাটা নিয়ে দ্বন্ধ আছে এখনো। সরকারী ভাষ্যে সংখ্যাটা মাত্র ১২, বাকিদের সামান্য চোট লেগেছে। হাত-পা ছড়ে গেছে কিংবা দৌড়াতে গিয়ে উষ্টা খেয়েছে টাইপ। কিন্তু বেসরকারি ভাষ্যে সংখ্যাটা ২৯, দেশের প্রথমসারির দৈনিক পদ্মা নিউজ অনলাইনে দাবি করেছে একটা বেশি। তাদের মতে কনফার্ম ত্রিশজন কাসেমের দা’র কোপে মারাত্মক আহত হয়েছে। সংখ্যাটা আরো বেশিও হতে পারে। কিন্তু কোনভাবেই কম না। জনগণের আতঙ্ক কমানোর জন্য নাকি সরকার সংখ্যাটা কম দেখাচ্ছে।

কাসেমের রণরঙ্গিনী রুপের কাছে ধরাশায়ী হচ্ছিল সবাই। কয়েক মুহূর্তের জন্য সে পরিণত হয়েছিল প্রাণ সংহারী হিন্দু দেবী মা কালীতে। কোপ দিচ্ছিল কাসেম, আর ব্রেন বের হয়ে যাচ্ছিল সবার!

কাসেম রাস্তায় মানুষ দেখছিল না, সে দেখছিল সারি সারি মাংসের দলা আংটায় ঝুলছে। তার কাজ আংটায় ঝুলানো মাংস একে একে সাইজ করা। ছোট ছোট পিস বানানো। বড় পিসে বরকত নাই। ছোট একটা মাংসের পিস দিয়ে এক প্লেট ভাত খাওয়া যায়।

কথাটা কাসেমের গুরু জুম্মানের।

গুরুর কথা অক্ষরে অক্ষরে পালন করে কাসেম। সে মাংসের বড় বড় দলাগুলোকে ছোট ছোট পিসে পরিণত করে। এক আংটা শেষ করে পরবর্তী আংটায় মনোযোগ দেয়। এক মাংস শেষে আরেক মাংসে।

এভাবে আংটা শেষ করতে করতে এক পর্যায়ে কাসেম নিজেকে আবিষ্কার করে শ্রীঘরে। জানা যায় ওকে ধরতে একটা স্পেশাল টিম গিয়েছিল। ঘুঘুর করিৎকর্মা অফিসার আলমগীর অভিযানে নেতৃত্ব দেয়, সাথে ছিল আরো পাঁচজন। মোটমাট ৬ সদস্যের এক টিম। কিন্তু স্পেশাল টিম স্পেশাল কিছু করতে পারছিল না। শেষ পর্যন্ত গুলি করে কসাই কাসেমের অমূল্য সম্পদ ডান হাতের কব্জি উড়িয়ে দেয়া হয়।

কব্জি ছাড়া দা গ্রিপ করা সম্ভব না। কসাই কাসেমও দা গ্রিপ করতে পারেনি। সে চেষ্টা করেছিল বাম হাত দিয়ে দা ঘুরানোর। কিন্তু বাম হাতে জোর নাই কাসেমের। বাম হাতটা অকাজের, খালি শৌচকার্যেই যা কাজে লাগে। না হলে নিজের বাম হাতটা কবেই এক কোপে আলাদা করে দিত কাসেম।

ধরা পড়ার পর এমনটাই বলছিল ও, বারবার।

এইরাম কুপ দিতাম, আর বাম হাতটা আলগা হইয়া যাইতো!

এইরাম কুপ দিতাম, আর বাম হাতটা আলগা হইয়া যাইতো!

এইরাম কুপ দিতাম, আর বাম হাতটা আলগা হইয়া যাইতো!

ইতিমধ্যে অফিসের ডাক্তার দেখে গেছে একবার। ডান হাতে ব্যান্ডেজ বেঁধেছে। ডাক্তারের মতে নতুন এক ধরণের ড্রাগ দেয়া হয়েছে কাসেমকে, যার জন্য এমনটা করছে ও। ড্রাগসটাকে ভালোবেসে সবাই আই-বম্ব বলে ডাকে। ইনডিউসড বম্ব, সংক্ষেপে আই-বম্ব। মনের কামনা-বাসনা, স্বপ্ন কিংবা ফ্যান্টাসি যা সুপ্ত অবস্থায় থাকে, এ ড্রাগ নিলে ওগুলো সব জাগ্রত হয়ে উঠে। এরকম ম্যাসিভ স্কেলে খুনোখুনি/কোপাকুপি করার ইচ্ছাটা আগে থেকেই সুপ্ত অবস্থায় ছিল কাসেমের, ড্রাগসটা স্রেফ উসকে দিয়েছে। আর কিছু না।

ডাক্তার অবশ্য সাত তাড়াতাড়ি সতর্ক করে দেন। এত দ্রুত রায় জানিয়ে দেয়া ঠিক হচ্ছে না। টেস্ট-ফেস্ট করলে কনফার্ম বলা যাবে।

কসাই কাসেমকে দেখে উৎফুল্ল হয়ে উঠেছিলেন লতিফুর রহমান। এমনিতেই গু-বৃষ্টিতে ভিজে প্রেস্টিজ পাংচার হয়ে গেছে। বাসায় ফিরে দুটা লাক্স সাবান ঘষেছেন, পরিধেয় বস্ত্রগুলো ডাস্টবিনে নিক্ষেপ করেছেন কিন্তু তবু কেন জানি গন্ধটা রয়েই গেছে মনে হচ্ছে। তবে কী শ্যাম্পু দেয়া হয়নি? রাস্তায় নেমে পুনরায় বাসায় ফিরেন লতিফুর রহমান। এবার শ্যাম্পুর বোতল উপুড় করে দেন মাথায়। ডলে ডলে গু-গন্ধ বের করেন। অফিসে যাওয়ার আগে পারফিউমের শিশিটাও বলতে গেলে দেহের কোনা-কুপচিতে ঢেলে দেন।

বৌ তো বলেই বসলো-”এই গন্ধ তো গুয়ের চেয়েও মারাত্মক!”

কিন্তু তবু লাভ আর হলো কই? ডিপার্টমেন্টে ফিরে সমানে ব্যঙ্গ-বিদ্রূপ হজম করতে হচ্ছে। কৃত্রিম গন্ধ শুঁকে নাক সিঁটকাচ্ছে সবাই। এক সিনিয়র অফিসার টিপ্পনি কাটে–

ওকে ভালো করে ফ্ল্যাশ করে দিয়ে আসো তো!

এই দুর্যোগের মাঝে কসাই কাসেম একটা পজিটিভ খবর। আলমগীরের মতো মাকাল এক অফিসার ওর সন্ধান কীভাবে পেল সেটা এক রহস্য। তবে বিশ্বস্ত সূত্রে উনি খবর পেয়েছেন, কাসেম যখন তান্ডবলীলা চালাচ্ছে তখন কেউ একজন ফেসবুকে ভিডিও পোস্ট দেয়। লাইভ হত্যাকান্ডের ভিডিও। সেই ভিডিও মুহূর্তে ভাইরাল হয়ে যায়। আলমগীরের ক্রেডিট বলতে সে ঐ ভিডিওটা দেখেছে এবং কাসেমকে শনাক্ত করতে পেরেছে। তারপর একটু উদ্যোগ নিয়ে স্পেশাল একটা টিম গঠন। অতঃপর কাসেমকে পাকড়াও। গুলিটা আলমগীর করেনি অবশ্য, নতুন এক অফিসার করেছে। আলী হায়দার নাম। যদিও আলমগীর বুক ফুলাচ্ছে খুব, ও না থাকলে ঘুঘুর কী হতো’-এই টাইপ কথাবার্তা প্রচুর বলছে। আলী হায়দারকেও বিন্দুমাত্র ক্রেডিট দিচ্ছে না। কিন্তু ওর কথা কেউ গোনায় ধরে না। এক কান দিয়ে ঢুকিয়ে আরেক কান দিয়ে বের করে দিচ্ছে।

তবে কসাই কাসেম গ্রেফতার-সব বিচারেই একটা স্বস্তির খবর। টিভি স্কুলে লেখাটা দেখেও শান্তি আসছে। ড, মেহবুব আরেফিন চৌধুরীর খুনি কসাই কাসেম গ্রেফতার।

এখন হারামজাদারা ফ্ল্যাশ কর আমাদের। কর, ফ্ল্যাশ।

কিন্তু সমস্যা হলো কসাই হারামজাদা আবোল-তাবোল বকছে। ডিপার্টমেন্ট হেড তানজীম ওয়ালিদ ইতিমধ্যে আরো কয়েকজন বিশেষজ্ঞ ডাক্তার ডেকেছেন। ওরা এই মুহূর্তে কাসেমের শারীরিক অবস্থা পর্যবেক্ষণ করছে। বাইরে লতিফুর রহমান অপেক্ষা রত। পুরো ইউনিট কাজ থামিয়ে উঁকি-ঝুঁকি দিচ্ছে অবজার্ভেশন রুমে।

এর মধ্যে বেশ কয়েকবার বমি করে ঘর ভাসিয়ে দিয়েছে কাসেম। বমি করে করে এখন ওর পেট পুরো খালি। পানি-বমি হচ্ছে এখন। ওর বমি থামানোর জন্য আইভিতে করে বমির ওষুধ দেয়া হয়। ব্লাড প্রেশারও বেড়ে গেছে খুব। নর্মাল করার জন্য ডোপামিন দেন ডাক্তাররা। আস্তে আস্তে কাসেমের ছটফটানি কমতে থাকে। তারপর অবজার্ভেশন রুমের নরম বিছানায় ঘুমিয়ে পড়ে ও।

ডাক্তাররা একে একে বেরিয়ে আসেন। একজন ডাক্তারের দিকে এগিয়ে যান লতিফুর রহমান। মাথাভর্তি কাঁচাপাকা চুল, মুখে ফ্রেঞ্চকাট দাঁড়ি আর সম্ভান্ত চেহারা দেখে তাকে বিশেষ কেউ হিসেবেই ধরে নিয়েছেন তিনি। ডাক্তার বলেন–

“ড্রাগটা একদমই নতুন। এক ধরণের চাইনিজ ড্রাগ। আই-বম্ব এর নাম। এর ইফেক্ট ২৪-৪৮ ঘন্টা পর্যন্ত থাকতে পারে। ওর হাতের তালুতে ড্রাগটা কেউ ইনজেক্ট করে দিয়েছে। সেখান থেকে পুরো শরীরে ছড়িয়ে গেছে। সমস্যা হলো, এর এন্টিডোট এখনো আসেনি। তবে পেশেন্ট আপাতত স্টেবল। ওষুধ যা দেয়ার দেয়া হয়ে গেছে। পেশেন্ট এখন ঘুমাচ্ছে। ঘুম ভাঙ্গলে আমার মনে হয় ওকে সুস্থ অবস্থাতেই পাবো। সো, টিল দেন, হ্যাভ পেশেন্স।”

খবরটা শোনা মাত্র ডিপার্টমেন্ট হেড তানজীম ওয়ালিদের মেজাজ সপ্তমে চড়ে। পেশেন্স জিনিসটা তার একদমই নেই। তিনি ত্বরিৎ গতিতে কোন সমাধান চাচ্ছিলেন। পুলিশ ড্রামায় যেরকম দেখায়। অপরাধীকে পাকড়াও করা হলো, তারপর সে গরগর করে সব বলে দিচ্ছে। তিনি এরকম কিছুই কসাই কাসেমের কাছ থেকে আশা করছিলেন। কিন্তু না, বিধি বাম।

গতকাল থেকেই অবশ্য তার মেজাজ সপ্তমে। কাসেমকে ধরতে যেয়ে শু-বৃষ্টিতে ভিজে এসেছে পুরো দল। ডিপার্টমেন্টে মুখ দেখানোর জো থাকলো না আর। গতকাল রেগে কাঁই হয়ে ছিলেন তিনি, ঝড়-ঝাঁপটা সব আলমগীরের ওপর দিয়ে গেছে।

যাওয়ারই কথা। অনেক প্রস্তুতি নেয়া হয়েছিল অভিযান ঘিরে। ডিপার্টমেন্ট জুড়ে গুঞ্জন, ফিসফাস-ড. মেহবুব আরেফিন চৌধুরী চায়না থেকে মহামূল্যবান এক জিনিস নিয়ে এসেছেন। সাত রাজার ধন এর কাছে কিছুই না, তেজপাতা। আমেরিকা, রাশিয়া-সবাই এর পিছু নিয়েছে। কিন্তু কারোরই সঠিক ধারণা নেই জিনিসটা আসলে কী। তানজীম ওয়ালিদ ধারণা করেন জিনিসটা অ্যাটম বোমা জাতীয় কিছু। হিন্দু পুরাণে যে ব্রক্ষ্মাস্ত্রের কথা আছে, ওটা হয়তোবা তারই নবতর সংস্করণ। যে এর নাগাল পাবে সে-ই হবে অতুলনীয় ক্ষমতার অধিকারী।

তার কথা শুনে ইন্টার-ডিপার্টমেন্টাল মিটিংয়ে খুব হাসাহাসি হয়। কেউ কেউ তর্জনী দিয়ে কপালের একপাশ ইঙ্গিত করে।

মানে তানজীম ওয়ালিদের মাথাটা গেছে। জলদি ওরে কেউ পাবনা পাঠাও।

ওদের থোতা মুখ ভোঁতা হয়ে যেত যদি অভিযানটা সফল হতো। অভিযানের নামও দিয়েছিলেন দুর্দান্ত-অপারেশন ব্রহ্মাস্ত্র। যদি ডক্টরের হাতের প্যাকেট কোনভাবে হস্তগত হতো। আহা! তিনি তখন ধেই ধেই করে নাচতেন। তার মুখে তখন হাসি থাকতো, আর ওদের মুখে আলকাতরা।

কিন্তু না।

আলমগীরের গাধামির কারণে পুরো অভিযান জলে গেল। রেগেমেগে আলমগীরকে তাই কারণ দর্শানো নোটিশ দেয়া হয়।

‘আপনাকে কেন চাকরি থেকে অব্যাহতি দেয়া হবে না, কারণ দর্শান।‘

বাংলায় মাস্টার্স করা আলমগীর কবির লম্বা এক জবাব দেয়, আঠারটা পয়েন্ট সহ। এর মধ্যে নিজের সুউচ্চ সিজিপিএ, ভার্সিটি বিতর্কে ঈর্ষনীয় সাফল্য ও ইন্টার-ডিপার্টমেন্টাল প্রতিযোগিতায় ১০০ মিটার দৌড়ে দ্বিতীয় হওয়ার ঘটনা হাইলাইট করে দেয় ও। কিন্তু ঝামেলা বাঁধে অন্য জায়গায়। ঝামেলা বাঁধে নামের বানানে। আলমগীরের মতে ডিপার্টমেন্ট হেডের নামের বানান ভুল। নামটা তানজিম হবে, তানজীম না। ই-কার, ঈ-কার না।

তানজীম ওয়ালিদের খুব ইচ্ছা হচ্ছিলো মূর্তিমান গাধাটাকে কানে ধরে ১০০ বার উঠবস করান, কাদাপানির মধ্যে ঘন্টাখানেক ক্রল করান কিন্তু ইচ্ছা থাকলেও অফিসে অনেককিছু করা সম্ভব না। যেটা করা সম্ভব সেটাই করেন তিনি। আলমগীর কবিরকে বাধ্যতামূলক পনেরো দিনের ছুটিতে পাঠিয়ে দেন।

আলমগীর নাকি গাঁটকি-বোঁচকা বেঁধেই ফেলেছিল ফেনী যাবে বলে। এর মধ্যে ফেসবুকে ভিডিও-দর্শন, অতঃপর রাজার বেশে অফিস প্রত্যাবর্তন। তানজীম ওয়ালিদ চাইলে তাকে ও তার টিমকে শাস্তি দিতে পারতেন। কেন সে তার ঊর্ধ্বতন বসের নির্দেশ অমান্য করে পনেরো দিনের বাধ্যতামূলক ছুটিতে না গিয়ে এসব করে বেড়াচ্ছে।

কিন্তু না।

কসাই কাসেমকে পাকড়াও করে নিয়ে আসার পর এ ধরণের কিছু করা মোটেও সুবিবেচনাপ্রসূত কাজ হবে না। ব্যক্তিগত রাগ কিংবা ক্ষোভ আপাতত আলমারিতে ভোলা থাক। দরকার হলে আলমারি থেকে নামানো যাবে।

গতকাল স্পটে প্রচুর বিদেশি লোকের আনাগোনা দেখা গেছে। চাকমা চাকমা চেহারার একজন গুলি খেয়েছে, ধারণা করা হচ্ছে ও আমেরিকা/রাশিয়ার গুপ্তচর। কে জানে, চীনেরও হতে পারে। আরেকজন মোটরবাইক এক্সিডেন্ট করেছে। প্রত্যক্ষদর্শীদের ভাষ্যমতে মোটরবাইক আরোহীকে কে বা কারা ধরে নিয়ে গেছে। মোরটবাইক আরোহী ও কিডন্যাপার কারোরই চেহারা দেশিয় না, বিদেশি।

দুয়ে দুয়ে চার মেলাতে খুব একটা কষ্ট হয় না তানজীম ওয়ালিদের।

দুপুর গড়িয়ে বিকেলের দিকে সুখবর মেলে। ঘুম ভেঙেছে কসাই কাসেমের। ঝিম মেরে আছে ও, কথা বলছে না। শুধু খেতে চাইলো। ডিম ভাজি দিয়ে ভাত, সাথে আলু ভর্তা। খাবার শেষে এক কাপ কড়া চা।

চাহিদামাফিক সবকিছু নিয়ে আসা হয়। হাতা গুটিয়ে খাবার খায় কাসেম। ডান হাতের কব্জি ডুবানোর খুব শখ ছিল ওর, কিন্তু ডান কব্জিই তো নেই। তাই বাম হাতের কব্জি দিয়েই কাজ সারে কাসেম। এক্সট্রা ভাত নেয়, এক্সট্রা ডিম নেয়, এক্সট্রা আলু ভর্তা নেয়। লেবু আছে কিনা জিজ্ঞেস করে। ওর জন্য লেবু নিয়ে আসা হয়।

খাওয়া শেষে আয়েস করে দুধ চায়ে চুমুক দেয় ও।

তানজীম ওয়ালিদ, লতিফুর রহমানরা অপেক্ষা করেন। একজন ডাক্তারও আছে সাথে।

“তোমার শরীর এখন কেমন কাসেম?”

“ভালা!”

“খিদে আছে? আর কিছু খাবা?”

“এক খিলি পান হইলে ভালা হইতো।”

তানজীম ওয়ালিদ ইঙ্গিত দেন। একজন ছুটে বেরিয়ে যায়। খানিকক্ষণ পর পান নিয়ে ঢুকে ও। কাসেমের হাতে ধরিয়ে দেয়।

পান মুখে পুরে কাসেম। চিবায় খানিকক্ষণ। এক গাল থেকে আরেক গালে নেয়।

“গতকালকে কী ঘটেছিল কাসেম? কিছু মনে আছে তোমার?” ডিপার্টমেন্ট হেড তানজীম ওয়ালিদ জিজ্ঞেস করেন। ইউনিট হেড লতিফুর

রহমান প্রচন্ড মনোযোগ নিয়ে তাদের আলাপচারিতা দেখছেন।

কাসেম জবাব দেয় না। পান চিবাতে থাকে।

তানজীম ওয়ালিদ প্রশ্নটা পুনরায় করেন। এবার জবাব মিলে।

“সাঁই সাঁই কইরা ঘইট্ট্যা গেল সব। অনেক কিছুই বুঝবার পারি নাই। খালি মনে আছে, কুপ দিছি আর ব্রেইন বাইর অই গেছে।”

“কার মাথায় কোপ দিছো?”

“ক্যান, ডাকতর সাবের মাথায়।” প্রশ্ন শুনে অবাকই হয় কাসেম।

“ডক্টরের মাথায় কোপ দিতে গেলে কেন? কার কথায় কোপ দিতে গেছো?”

“ক্যান, ডাকতর সাব নিজেই তো কইলো।” কাসেম আবারো অবাক।

“মানে?” অবাক হবার পালা এবার তানজীম ওয়ালিদের, লতিফুর রহমানেরও চোয়াল স্কুলে যায়।

“পরশুর আগের দিন একজন আমার লগে দেখা করতে আসে, হে নিজের পরিচয় দেয় ডাকতর হিসেবে। ডাকতর বেটা পঞ্চাশ হাজার টাকা অফার দেয় আমারে। কয় খোলা বাজারে হলের সামনে ওর মাথায় কুপ দেওন লাগবো। আমি মনে করছি ওর মাথা খারাপ, হের লাইগ্যা যা যা কইরা তাড়ায়া দিছি। গত পরশু আরেকজন আসে। ও-ও সেইম কথা কয়। ডাকতররে খোলা বাজারে কুপ দেওন লাগবো। ওর অফার ডাবল। এক লাখ। আমি হেরে জিগাই, ওই মাথা খারাপ ডাকতর আপনেরে পাঠাইছে নাকি? হে কয়, ডাকতর পাঠাইবো ক্যান? আপনের কী মাথা খারাপ? কন, রাজি আছেন কিনা? মনে মনে কইলাম, এটু বাজায়া দেখি। চাইলাম, দুই লাখ। এর এক পয়সাও কম না। অর্ধেক কাজের আগে, বাকি অর্ধেক পরে। ভাইরে ভাই, লুকটা রাজি হয়া গেল! কইলো পরদিন সক্কাল সক্কাল রেডি থাইকেন, কুপটা অইদিনও দেওন লাগবো। ডাকতর আপনের এইখানে আইবো। আপনি দা লইয়া রেডি থাইকেন। তারপর পকেট থিকা এক লাখ টাকার বান্ডিল বাইর কইরা নগদ ধরায়া দিলো আমার হাতে। আমি তো পুরাই বিসমিত।”

তার কথা শুনে রুমের সবাইও মোটামুটি বিস্মিত। খানিকক্ষণ নিশ্চুপ থাকে সবাই। বিস্ময়ের ধাক্কা সামলে তানজীম ওয়ালিদ প্রশ্ন করেন-”ওই লোকটার নাম কী? পরিচয় দিয়েছিল তোমারে?”

“খালি কইলো ওর নাম গিল্টি, গিল্টি মিয়া। আমার হাতে একটা মোবাইল ধরায়া দিলো। কইলো কাম শেষ হওনের পর ট্যাঙ্গোতে যোগাযোগ করতে। ও আইসা বাকি টাকা দিয়া যাইবো, আর আমারে লুকায়া রাখবো কয়দিন। কিন্তু খানকির পোলাটা আর ফোন ধরে নাই, আমার এক লাখ টাকাটাও মাইর গেল পুরা।”

*

অধ্যায় ৩০

রাতে খাবার শেষে আধশোয়া হয়ে বসেন রফিকুল ইসলাম। হোটেলের রুম বয়কে এক কাপ চা আনার জন্য বলেছেন তা প্রায় মিনিট পনেরো হতে চললো। কিন্তু এখনো পর্যন্ত ওর কোন হদিস নাই।

তবে কী দুধ চা খেয়ে কেউ ওকে গুলি করে দিলো?

আপনমনেই হাসেন রফিকুল ইসলাম। পরক্ষণেই কপালে ভ্রুকুটি জন্মায় তার। কেসটা কোনদিকে মোড় নিচ্ছে ঠিক বুঝতে পারছেন না তিনি। কিছু প্রশ্ন মাথায় ঘুরপাক খাচ্ছে, কিন্তু জবাব মিলছে না।

এই কেসের সাথে জাকিয়া খানের কোন সম্পর্ক কী আছে? থাকলে সেটা কী?

জাকিয়া খানই কী দুধ চা খুনি? নাকি জাকিয়া খানের উদ্ভট ওই দেয়ালচিত্র দেখে কোন মনোবিকারগ্রস্ত খুনির মানুষ মারার খায়েশ জেগেছে?

সবাই জানে দুধ চা দেয়ালচিত্রের স্রষ্টা লালন বৈরাগী। কিন্তু বাস্তবতা ভিন্ন। লালন বৈরাগী না, বরং জাকিয়া খান হলেন ওই এ্যাফিতি-শিল্পী। ক্রিয়েটিভ লোকেরা এগুলোর ব্যাপারে প্রচন্ড খুঁতখুঁতে হয়। নিজের কাজের স্বীকৃতি চায়, অন্য কেউ মেরে দিলে তুলকালাম কান্ড বাঁধিয়ে বসে।

ও আমার প্লট চুরি করেছে, ও আমার আইডিয়া নকল করেছে, ও আমার সুর মেরে দিয়েছে।

মামলা অনেক সময় আদালত পর্যন্ত গড়ায়। কিন্তু জাকিয়া খানকে দেখা গেল একদম বিকারহীন। যেন কিছুই যায় আসে না। এক ধরণের সন্তসুলভ উদাসীনতা। তার ক্রেডিট আরেকজন নিচ্ছে, কিন্তু এ ব্যাপারে তার কোন প্রতিক্রিয়াই নাই।

আই ডোন্ট ওয়ান্ট আননেসেসারি অ্যাটেনশন।

কিন্তু রফিকুল ইসলাম এতদিন উল্টাটাই জানতেন। যে ক্রিয়েটিভ লোকেরা প্রচন্ড রকম অ্যাটেনশন সিকার হন। তাহলে, জাকিয়া খানের কেসটা কী? তিনি কী মাদার তেরেসার আর্টিস্ট ভার্সন?

জহির চলে গেছে অনেকক্ষণ হলো। খানিক আগে পেটপূজা সেরে এসেছেন তারা। চট্টগ্রামের বিখ্যাত মেজবানি বিরিয়ানি পাওয়া যায় এরকম একটা রেস্টুরেন্টে। রেস্টুরেন্টের নামটা আবার হিন্দি ফিল্ম থেকে নেয়া, থ্রি ইডিয়টস। তিন বন্ধু মিলে এ রেস্টুরেন্ট বানিয়েছেন, তাই এ অদ্ভুত নামকরণ। নামটা কপি হলেও খাবার-দাবারের মান খুব ভালো। রীতিমত গলা অবধি গিলে এসেছেন তারা। শুধু চা-টাই ছিল হতচ্ছাড়া টাইপের বিস্বাদ। এই হোটেলের চা ভালো। তাই রুমে ফিরেই চা আনতে পাঠিয়েছেন। কিন্তু এখনো রুম বয়ের কোন হদিস নেই।

লো-ভলিউমে হোটেল রুমের টিভিটা ছাড়া। সংবাদ চলছে। লো ভলিউমের কারণে সংবাদ পাঠিকা কী বলছে বুঝতে পারেন না রফিকুল ইসলাম। তবে সংবাদের হেডিং চোখ এড়ায় না তার। মোহাম্মদপুরে গোলাগুলি, তিনটি কুকুর খুন।

অবাক হন তিনি। গোলাগুলিতে সচরাচর মানুষ মারা যায়, কিন্তু কুকুর মারা যাওয়ার ঘটনা বিরল।

ঢাকা সরগরম। গতকাল সর্বসমক্ষে খুন হলেন প্রফেসর মেহবুব আরেফিন চৌধুরী। বিগ ম্যাক। ঢাকা ইউনিভার্সিটিতে পড়ার দরুন স্যারকে চিনতেন রফিকুল ইসলাম। বিগ ম্যাক তার ডিরেক্ট টিচার ছিলেন না যদিও। তার সাবজেক্ট ছিল পরিসংখ্যান, স্যার পড়াতেন ফিলোসফি। গতকাল আর কাজের চাপে খবর দেখা হয়নি, আজ সকালেই রিপোর্টটা নজরে পড়লো রফিকুল ইসলামের। শহর থেকে চিটাগাং ইউনিভার্সিটি প্রায় ঘন্টাখানেক দূর। বাসে প্রচুর সময় মিলে। জহিরের ফোন পেয়ে আজ ভার্সিটি যাওয়ার পথে স্মার্টফোনে খবরের কাগজ পড়ে নেন তিনি।

খবরের কাগজের রিপোর্ট অনুযায়ী, প্রফেসরসাহেব কয়েক মাস আগে থানায় জিডি করে রেখেছিলেন। তার ধারণা, কিছু লোক তাকে ক্রমাগত ফলো করে যাচ্ছে। জিডি করার পরও পুলিশ তেমন কোন স্টেপ নেয়নি। অনুমিতভাবেই রিপোর্টার এখানে এসে পুলিশের চৌদ্দগুষ্ঠি উদ্ধার করে ছাড়লেন।

এ সংক্রান্ত আরো কয়েকটা রিপোর্ট দেখে নেন রফিকুল ইসলাম। দৈনিক তাজা খবর নামক একটা পত্রিকার সম্পাদকীয় পাতায় মাহফুজ আহমেদ একটা আর্টিকেল লিখেছেন, অনন্ত জীবনের রহস্য। তার ধারণা, বিগ ম্যাক মাস দুয়েকের জন্য চায়না ট্রিপে গিয়েছিলেন। ওখান থেকে তিনি অনন্ত জীবনের চাবিকাঠি নিয়ে আসেন। তার মতে, অনন্ত জীবনের চাবিকাঠি হলো একটা রহস্যময় ফল। ওটা খেলে মানুষ অমরত্বের স্বাদ পাবে। শেষের দিকে এসে অবশ্য ভদ্রলোক খেই হারিয়ে ফেলেছিলেন। সস্তা হিউমার শুরু করেছিলেন। তার মতে আমরা অমর হয়ে গেলে অনেক সুবিধা হবে। তখন আর আমাদের ইংরেজিতে ট্রান্সলেশন করা লাগবে না–ম্যান ইজ মর্টাল। তখন আমরা বলবো ম্যান ইজ ইমমর্টাল!

রহস্যময় ফল থেকে হঠাৎ একটা জিনিস খেয়াল হয় রফিকুল ইসলামের। দ্রুত নিজের স্মার্টফোনে গিয়ে ওয়াই-ফাই অন করেন তিনি। হোটেলটাতে ওয়াই-ফাই ফ্রি, পাসওয়ার্ড প্রতিটি রুমের দেয়ালে সাঁটানো।

গুগলে গিয়ে সার্চ করেন রফিকুল ইসলাম। অনুসন্ধানের বিষয়বস্তু তিনটা। ফরবিডেন ফুট, এর বাংলা নিষিদ্ধ ফল, সবশেষে গন্ধম।

সার্চ রেজাল্টে অপরিচিত কিছু আসে না। গন্ধম ফল নিয়ে তো সবাই কমবেশি জানে। রফিকুল ইসলামও জানেন। তবে কিছু নতুন তথ্য নজরে আসে তার। হাদীস কিংবা কুরআনে গন্ধম শব্দটা কোথাও ব্যবহার করা হয়নি। ওখানে “শাজারাত” লেখা। শাজারাত অর্থ বৃক্ষ। আবার খ্রিস্টান ধর্মে, ফরবিডেন ফুট বা নিষিদ্ধ ফল বলতে আপেলকেই বুঝানো হয়। বিভিন্ন সাহিত্যকর্মে কিংবা শিল্পীর তুলিতে আমরা এমনটিই দেখি। নিষিদ্ধ ফল মানেই হলো আপেল। ডেভিলের প্ররোচনায় যা অ্যাডাম ও ঈভ খেয়ে ঈশ্বরের বিরাগভাজন হন। বাইবেলে কিন্তু আপেল কথাটা লেখা নাই। ল্যাটিন ভাষায় যখন বাইবেল অনূদিত হয় সমস্যার শুরু আসলে তখন থেকে। ল্যাটিনে “ম্যালাম” এর অর্থ একই সাথে খারাপ ও আপেল গাছ।

কিন্তু হঠাৎ জাকিয়া খান কেন ফরবিডেন ফুট নিয়ে এত আগ্রহী হলেন?

কী জানি নাম ছিল লেখকটার? ভিনসেন্ট ভ্যান গঘ? লুই ভিনসেন্ট?

হ্যাঁ, মনে পড়ছে! ভিনসেঞ্জো মন্টেলা।

একটু গুঁতোগুতি করে একটা ই-বুক ভার্সন পাওয়া গেল বইয়ের। ফরবিডেন ফুট বাই ভিনসেঞ্জো মন্টেলা। পৃষ্ঠা সংখ্যা দেখে অবশ্য দমে যেতে হয় রফিকুল ইসলামকে।

৫১৯!

বই না ডিকশনারি?

মোবাইল বেজে উঠে।

“হ্যালো, স্যার। থানা থেকে নাহিদ বলছিলাম। জানি না আপনার কাছে খবরটার গুরুত্ব কতটুকু। তবুও বলি। খানিকক্ষণ আগে জাকিয়া খান একটা কল করেছেন। অন্যপাশে পুরুষের গলা। আমরা নাম্বারটা ট্র্যাক করে দেখলাম। ফোনের মালিক এই মুহূর্তে ঢাকায় আছেন। একদম সঠিক লোকেশন একটু পরেই জানতে পারবো। মোবাইল কোম্পানি একটু সময় চাইলো।”

“তাই? দুজনের মধ্যে কী কথা হলো?” আধশোয়া অবস্থা থেকে ততক্ষণে উত্তেজনায় উঠে বসেছেন রফিকুল ইসলাম।

“ইজুয়াল কথাবার্তা। কুশল বিনিময়। আপনারা যে আজ গিয়ে দেখা করে এসেছেন এটা জানালেন জাকিয়া খান। তখন ওপাশের লোকটা জানালো সাবধানে থাকতে। দিনকাল ভালো না।”

“এইটুকুই?”

“ওহ, আরেকটা জিনিস। উনাদের এলাকায় খুব গোলাগুলি হইছে। জানালো। বললো কয়েকটা কুকুর নাকি গুলি খেয়ে মারা গেছে।”

“কী?”

হালকা গলায় হেসে উঠে নাহিদ। “জি, আমাদেরও উইয়ার্ড লেগেছে স্যার…এক মিনিট স্যার, একটু হোল্ড করবেন। মোবাইল কোম্পানি থেকে কল এসেছে। ওরা মনে হয় লোকেট করতে পেরেছে।”

খানিকক্ষণ ওপাশে গুঞ্জন শোনা যায়। ফোনে আবারো নাহিদের গলা ভেসে আসে-”জায়গাটা লোকেট করা গেছে স্যার। মোহাম্মদপুর।”

রফিকুল ইসলাম টিভিতে চোখ ফেরান। স্ক্রলে খবর দেখাচ্ছে। হ্যাঁ, ওই যে।

মোহাম্মদপুরে গোলাগুলি, তিনটি কুকুর খুন।

অধ্যায় ৩১

জোয়ানা মানিপেনি
ফ্যাক্ট ফাইল

জন্ম : ৪ই অক্টোবর, ১৯৮১
বাবা : য়্যু দাজিং, সৎ বাবাঃ অ্যাশটন কুচার
মা : অলিভিয়া মানিপেনি
বৈবাহিক অবস্থা : অবিবাহিত। বয়ফ্রেন্ড নাই।
উচ্চতা : ৫’৮”
ওজন : ৫৯ কেজি
গায়ের রং : ফর্সা
জন্মদাগ : ডান গালে আঁচিল
শিক্ষাগত যোগ্যতা : ইন্টারন্যাশনাল রিলেশনে মাস্টার্স, ইয়েল বিশ্ববিদ্যালয়।
শখ : প্যারাগ্লাইডিং, পর্বতারোহণ
প্রিয় ছবি : রিয়ার উইন্ডো/আলফ্রেড হিচকক
স্বপ্ন : মাউন্ট এভারেস্টে চড়া।

মানিপেনির ফাইলটা গত কয়েকদিন ধরেই খুব বেশি নাড়াচাড়া করছেন। ডেভিড কর্নওয়েল। মানিপেনি’র সিআইএ’তে যোগদান অনেকটাই আকস্মিক, ঝোঁকের বশে করা। টিচার ছিল ও, একটা হাইস্কুলে পড়াতো। তারপর আচমকা ক্যারিয়ারের বাঁক বদল। মানিপেনি এর আগে সেন্ট্রাল এশিয়া ডেস্ক সামলাতো। গত ছয় মাস যাবত ও সাউথ-ইস্ট এশিয়া ডেস্কে। কাজেকর্মে মারাত্মক দক্ষ, আইকিউ লেভেল সাংঘাতিক। ট্রেনিংয়ে ওর ব্যাচ থেকে সর্বোচ্চ নম্বর পেয়েছিল। বাবার দিক থেকে চাইনিজ, মা’র দিক থেকে আমেরিকান। বাবা-মা’র ছাড়াছাড়ি হয়ে গেলে মার সাথে আমেরিকা চলে আসে ও। মা আমেরিকায় আরেকটা বিয়ে করেন। তারপর থেকে আমেরিকাতেই বসবাস।

ড. মেহবুব আরেফিন চৌধুরীর সাথে ওর একটা সম্পর্ক ছিল এককালে। ইয়েল বিশ্ববিদ্যালয়ের ভিজিটিং লেকচারার ছিলেন ডক্টর, তখন মানিপেনি ছিল তার টিচিং অ্যাসিস্ট্যান্ট। তাদের মাঝে একটা সম্পর্কের মত ছিল, যদিও দুজনের কেউই এ সম্পর্কের কথা মুখে স্বীকার করে না।

মানিপেনির জন্য ডক্টরের সাথে পরিচিতি একটা প্লাস পয়েন্ট। এই অভিযানে ওকে অন্তর্ভুক্ত করার সবচেয়ে জোরালো যুক্তি ছিল এটাই। তাছাড়া মানিপেনি ভালোই পেশাদার। বলতে গেলে ওর চোখের সামনে ডক্টরের মাথায় কোপ বসানো হলো, ও কিন্তু বিন্দুমাত্র প্রতিক্রিয়া দেখায়নি। সাধে কী আর লোকে ওকে চাইনিজ রোবট বলে ডাকে!

গত মাস থেকে সাউথইস্ট এশিয়া ডেস্কের সবার ওপর আলাদা মনিটরিং সিস্টেম চালু করা হয়। সিআইএ’র ছুঁচ ধরার জন্য যে কমিটি গঠন করা হয়েছিল, মনিটররা সরাসরি তাদের কাছে রিপোর্ট করতো। তাও সপ্তাহান্তে। সেই রিপোর্টের সামারি আবার চলে যায় ডেস্ক প্রধানের কাছে। জোয়ানা মানিপেনি’র মনিটরিং রিপোর্টটা ধোয়াশায় ঢাকা। তার কোন বয়ফ্রেন্ড নেই। তবে কিছু উদ্ভট শখ আছে। প্যারাগ্লাইডিং আর পর্বতারোহণ। অফিস ছাড়া এগুলো নিয়েই ব্যস্ত থাকে ও। ওর ফোন কল ট্যাপ করে কিংবা ইমেইলে নজরদারি করে তেমন সন্দেহজনক কিছু পাওয়া যায়নি। বেশ ক্লিন ওর রেকর্ড। স্রেফ একটা ঝামেলা।

নবুরু।

নবুরু প্রশান্ত মহাসাগরে অবস্থিত ছোট্ট একটা দ্বীপ। গত প্রায় এক মাস যাবত মানিপেনি পাবলিক পে-ফোন থেকে নিয়মিত কল করে যাচ্ছে ওই দ্বীপে। ওর নজরদাররা কল রেকর্ড চেক করে এটা নিশ্চিত করেছে। নবুরুর ব্যাপারে আরেকটা ছোট্ট তথ্য হলো সম্প্রতি এটা সোবাহান আকবর নামক এক বাংলাদেশি কিনে নিয়েছে।

সিআইএ’র ছুঁচের ব্যাপারে ডিপার্টমেন্ট জুড়ে একটা মিথ প্রচলিত। সেটা হচ্ছে সিআইএ’র ‘চ হলো রাশিয়ান এক এজেন্টের লাভার। তাও যেনতেন কেউ না। ওদের সুপারএজেন্ট বুলশিটের লাভার। যার কাছে এই তথ্যটা আছে সে-ই মনে করে ওর একলার কাছেই বুঝি তথ্যটা আছে, আর কারো কাছে নেই।

কথাটা ভুল।

আরো অনেকেই এ তথ্যটা জানে। এগুলো চাপা থাকে না, বেরিয়ে পড়ে। এখন প্রশ্ন হলো, জোয়ানা মানিপেনি কী বুলশিটের লাভার?

*

“আপনার উল্টাদিকের কেবিনে আপনারই মত বিদেশি এক রোগী ভর্তি হয়েছেন। আজ সকালেই অ্যাডমিটেড হয়েছেন ভদ্রলোক। শরীরের কয়েকটা জায়গায় গুলি। তবে সবচেয়ে মজার ব্যাপার কী জানেন?”

“কী?” মোহাম্মদপুরে কুকুরের কামড়ের সাথে সাথে ইজ্জতটাও খুইয়ে এসেছে জোনাথন কিং। পৃথিবীর আর কোনকিছুতেই ও মজা খুঁজে পাচ্ছে না।

“ওর ডান পাছায় একটা ট্যাটু। বিষ্ঠার ট্যাটু। নিচে রাশিয়ান ভাষায় লেখা…”

“শিট।”

ডাক্তার অবাক হয়। “বাহ্, আপনি কীভাবে জানলেন?”

ঠোঁট উল্টায় কিং। “অনুমান করলাম…বাই দ্য ওয়ে, ও কোন কেবিনে?”

“আপনার উল্টাদিকের সারির মাথায়। ৩১২ নাম্বার কেবিন।”

ডাক্তার বেরিয়ে গেলে সুড়ৎ করে কিংও বেরিয়ে যায়। কিংয়ের নিতম্ব দেখার সৌভাগ্য হয়নি ডাক্তারের। দেখলে বজ্রাহতের মত দাঁড়িয়ে থাকতেন। কারণ বিদেশি ওই রোগীর মত কিংয়ের পাছায়ও একটা ট্যাটু আঁকা। বাম পাছায়। গোবরের ট্যাটু। নিচে ইংরেজিতে লেখা…

“বুলশিট?” ৩১২ নাম্বার রুমের দরজা ফাঁক করে ভেতরে উঁকি মারে কিং।

খানিকক্ষণ পর কারো বিস্মিত গলা ভেসে আসে। “শিট?”

অন্ধকার বিছানায় কেউ শুয়ে বলে আছে মনে হচ্ছে। তার শুয়ে থাকার ভঙ্গি বেশ পরিচিত ঠেকে কিংয়ের কাছে।

তবে কী ও…?

“শিট?” দ্বিতীয়বার ঐ গলা শোনার পর মনের ভেতর আর কোন দ্বিধা কাজ করে না কিংয়ের। ছুটে যায় ও। ছুটে গিয়ে আলিঙ্গনে জড়ায় শুয়ে থাকা মানুষটিকে। রুমের ভেতরে কোন আলো জ্বলছে না। কাঁচের জানালা দিয়ে বাইরের তেরছা আলো এসে ঢুকছে ভিতরে। বিলবোর্ডের আলো। গ্রামীণফোনের বিজ্ঞাপন।

কাছে থাকুন।

সেই আবছা আলোয় পরস্পর পরস্পরের দিকে তাকিয়ে থাকে আমেরিকা ও রাশিয়ার দুই দুর্ধর্ষ স্পাইঃ শিট-বুলশিট।

“তুমি বুঝলে কীভাবে আমি এখানে?” বুলশিট ওরফে সারভব জিজ্ঞেস করে।

“ডাক্তার বললো তোমার পাছার ঐ ট্যাটুর কথা,” মুচকি হেসে জানায় শিট ওরফে জোনাথন কিং।

সারভবের মুখেও হাসি ফুটে। গত গ্রীষ্মে ট্যাটু করিয়েছে তারা। নিউ ইয়র্কের সবচেয়ে বিখ্যাত ট্যাটু আঁকিয়ে মারাত সাফিনের কাছ থেকে। ট্যাটু প্রতি সাফিন ভালোই চার্জ নেয়। খ্যাতির একটা মূল্য আছে তো। কিং চাচ্ছিলো না এত খরচ করতে। কিন্তু সারভব দৃঢ়প্রতিজ্ঞ। ট্যাটু সে করাবেই। শেষমেষ সারভবের জেদের কাছে নতি স্বীকার করে কিং। দুজন গিয়ে পাছা উদাম করে দাঁড়ায় মারাত সাফিনের সুঁচের নিচে। আর মসৃণ পাছা পেয়ে সাফিন অপ্রতিরোধ্য হয়ে উঠে, তার উঁচ হয়ে যায় পিকাসোর তুলি। পাছাকে ক্যানভাস ভেবে এঁকে যায় ইচ্ছামত।

ট্যাটু করার স্মৃতি এখনো তরতাজা। দু’জন খানিকক্ষণ পুরনো স্মৃতি ঝালিয়ে নেয়। ঠোঁটের কোণে অজান্তেই হাসি ফুটে উঠে। তবে দুজনার বর্তমান অবস্থা দেখে হাসিটা মুছতে সময় লাগে না।

প্রথমে সারভব ওর অভিজ্ঞতা শোনায়। কীভাবে পিছু নিয়েছিল মোটরবাইক চালকের, কীভাবে যুঝতে হলো চোখের পাতাহীন এক পাল নগ্ন মানুষের সাথে, কীভাবে এক ন্যাংটা বুড়োর নির্দেশে ওর ডানচোখের পাতা ঘ্যাচাং করে কেটে দেয়া হয়। শুনে শঙ্কার কালো মেঘে ছেয়ে যায় কিংয়ের মুখ। ছলছল চোখে সারভবের ডান চোখ দেখে ও। ডান চোখে। ব্যান্ডেজ বাঁধা। আপাতত বাম চোখ দিয়েই কাজ চালাচ্ছে সারভব।

তারপর কিংয়ের পালা অভিজ্ঞতা শোনানোর। কিং জানায় ডক্টরের ডেরায় কীভাবে পুলিশদের সামলালো, কীভাবে মোকাবিলা করলো জার্মান শেফার্ড, ব্লাডহাউন্ড আর ল্যাব্রাডরদের, কীভাবে ওরা ওর পাছা কামড়ে ধরে ঝুলে থাকলো, কীভাবে ইজ্জতের ফালুদা বানিয়ে দিলো এক দঙ্গল বজ্জাত কুকুরের দল।

শঙ্কার কালো মেঘে ছেয়ে যায় সারভবের মুখও। ছলছল চোখে ও কিংয়ের সদ্য উন্মুক্ত পাছা দেখে, চুমু এঁকে দেয় ক্ষতস্থানে।

“টমিকে খুঁজতে গেলে কেন হঠাৎ?” বুলশিট জিজ্ঞেস করে।

শিট তখন সবকিছু খুলে বলে। আকবর যে টমি, কাম হিয়ার লুপে আটকে গেছে তা জানায়। সেই লুপ ভাঙারই একটা চেষ্টা ছিল টমি নামধারী জ্বলজ্যান্ত সারমেয়টিকে হাজির করা। কিন্তু আরো কিছু সারমেয় মিলে পুরো পরিকল্পনাটিকে একদম লেজেগোবরে করে দিলো।

“মজার ব্যাপার কী জানো? আমাদের কাছে ডক্টরের ডায়েরি আছে। আকবরকে দিয়ে চুরি করিয়েছিলাম। ওখানে ডক্টর শেষের দিকে বেশ কিছু জায়গায় একটা কথা লিখে রেখে গেছেন।”

“কী কথা?”

“টমি মিয়া সব জানে।”

“টমি মিয়া?” চোখেমুখে বিভ্রান্তি নিয়ে তাকায় কিং। টমি মিয়া বলতে ওর ল্যাব্রাডরটাকেই তো এখানে বুঝাচ্ছেন ডক্টর ম্যাক, তাই না?”

বুলশিটকে অত নিশ্চিত দেখায় না। সেও যেন খানিকটা বিভ্রান্ত। “আমরা এক টমি মিয়াকে পাকড়াও করে এনেছিলাম। বাংলাদেশের এক বিখ্যাত কুক, ব্রিটিশ-বাংলাদেশি আসলে। ইংল্যান্ডে ওর রেস্টুরেন্ট আছে, রাজ রেস্টুরেন্ট। ঢাকায়ও ওর একটা রেস্টুরেন্ট আছে, টমি মিয়াস টি বার অ্যান্ড ক্যাফে রেস্টুরেন্ট। ওর আদি বাড়ি সিলেটে, আসল নাম মোহাম্মদ আজমান মিয়া।”

“হোয়াট?” কিংয়ের বিভ্রান্তি আরো বাড়ে। ““টমি, কাম হিয়ার এর টমি আসলে রক্তমাংসের মানুষ?” ওর চোখদুটো গোল আলুর মত গোল গোল দেখায়।

“আমরা তো সেটাই ভাবলাম। কিন্তু ওই টমি মিয়া তো কিছুই জানে, কিছু না। জিন্দেগীতে ও ডক্টরের নাম শুনেনি। ও সবকিছু জানলো কীভাবে? ও জানে খালি কারি বানাতে। আমরা মেহবুব আরেফিন চৌধুরীর কথা বলতে সে বললো, ইজ হি এ কুক?”

একচোট হেসে নেয় কিং। “তারপর?”

“আমরা আরো মনে করলাম শালা অ্যাকটিং করছে। ওর বৌকে ধরে নিয়ে আসলাম তখন। মেহবুব আরেফিনের কথা জিজ্ঞেস করাতে ওর বৌ বললো, আমরা ওর মেহবুব চাচার কথা জিজ্ঞেস করছি কিনা? পরে খোঁজ নিয়ে জানা গেল ওর মেহবুব চাচা লন্ডনের বিখ্যাত হোটেল ব্যবসায়ী। কয়েকটা বিশ্বমানের হোটেল আছে উনার, আছে রেস্টুরেন্টও। ইন্ডিয়ান কারি রেস্টুরেন্ট।”

“তারপর?”

“আমাদের তখন জেদ চেপে গেছে। একটা এসপার ওসপার করেই ছাড়বো। ধরলাম ঐ হোটেল ব্যবসায়ীকে। কিন্তু যেই লাউ, সেই কদু। এই ব্যাটাও কিছু জানে না। ইকোনমিস্টের আর্টিকেল টি অভ শ্যানং এর কথা জিজ্ঞেস করাতে খুব নিরীহ গলায় জানতে চাইলো-”এই চা খেলে কী স্পেশাল কিছু হয় কিনা?” আমরা বললাম, হয়। তখন বললো ওকে রেসিপি দিতে। ওর রাধুনীকে রেসিপি দিবে, রাঁধুনী গরম গরম চা বানিয়ে আমাদের খাওয়াবে! বুঝে ব্যাপারটা। এই টমি মিয়া আসলে কানা গলি ছাড়া আর কিছুই না।”

“আমার তো মনে হয় টমি মিয়া বলতে কুত্তাটার কথাই মিন করেছেন ডক্টর।”

“ধুর। মানুষই কিছু জানে না, আর কুত্তা!”

খানিকক্ষণ চুপ থাকে দু’জন। “তোমার এখানে বেশিক্ষণ থাকাটা উচিত হবে না।” কিংকে মনে করিয়ে দেয় সারভব।

“হু, যাচ্ছি।” কিংয়ের কপালে চিন্তার ভাঁজ। কিন্তু ডক্টর চায়না থেকে যে জিনিস নিয়ে এসেছে, সেটা আসলে কী? অমরত্ব, অনন্ত যৌবনের আধার না মানববিধ্বংসী কোন অস্ত্র?”

“আমার তো মনে হয়, ডক্টর চায়না থেকে ব্রহ্মাস্ত্র নিয়ে আসছেন। উনার ডায়েরিতে ব্রহ্মাস্ত্রের প্রচুর রেফারেন্স দেয়া…”

কিং কথার মাঝখানেই নিজের হাত ঢুকিয়ে দেয়। আবার তিনিই দেশে ফিরে ইকোনমিস্টে চা-বিষয়ক দীর্ঘ আর্টিকেল লিখেছেন। যেখানে তিনি দাবি করেছেন, শ্যানংয়ের চা ছিল একটি ম্যাজিকাল পানীয়। ওই চা খেলে মৃতপ্রায় ব্যক্তি পুনরুজ্জীবিত হতো। কিন্তু ধীরে ধীরে আমরা চায়ের সেই কোয়ালিটি হারিয়ে ফেলেছি। এখন চা মানুষের ঘুম তাড়ায়, কিন্তু ঘুম তো ইয়াবাও তাড়ায়…”

“ওখানে কিন্তু ব্রক্ষ্মাস্ত্রের কথাও মেনশন করা আছে, বাই দ্য ওয়ে।” সারভব মনে করিয়ে দেয়। “হু কিল্ড হিম, শিট?” এতক্ষণ ধরে প্রশ্নটা দুজনের মনেই ঘুরপাক খাচ্ছিল। অবশেষে ভাষা পায় তা।

“আমি জানি না, সারভব। আমি আসলেই জানি না।”

“কে তাকে মারতে পারে? সোনার ডিম পাড়া হাঁসকে কী কেউ মারে?” স্বগতোক্তির মত নিজেকেই যেন প্রশ্নগুলো করে যায় বুলশিট। কিন্তু কোন উত্তর মিলে না।

“ডায়েরিতে কী কারো কথা লিখে গেছেন ডক্টর? বা, তিনি কী কাউকে সন্দেহ করতেন?”

দু’পাশে মাথা নাড়ায় বুলশিট। “কাউকে সন্দেহ করতেন কিনা জানি না। তবে শেষ দিকে এসে মারাত্মক সুইসাইডাল হয়ে গিয়েছিলেন ডক্টর। খুব ডিপ্রেসিং কথাবার্তা লিখে রেখেছেন। বারবার যিশুর রেফারেন্স টানতেন, আর বলতেন যিশুর সবচেয়ে বড় এচিভমেন্ট হলো তিনি ক্রুশবিদ্ধ হয়ে মরার তিনদিন পর আবার আমাদের মাঝে ফিরে এসেছিলেন। অমর হওয়ার জন্য তাই মৃত্যুবরণ করাটা জরুরি, নাহলে অমর হওয়া সম্ভব না।”

করিডরে কারো পায়ের আওয়াজ পাওয়া যায়। এভাবে দেখা করাটা আসলেই রিস্কি। কেউ দেখলে তুলকালাম কান্ড ঘটবে, একজন আমেরিকান এজেন্ট রাশিয়ান এজেন্টের শিয়রে দাঁড়িয়ে কী করছে!

“যাই। পরে কথা হবে।” চুমু বিনিময় শেষে টুপ করে কেবিন থেকে বেরিয়ে পড়ে জোনাথন কিং।

*

অধ্যায় ৩২

সকালবেলা সেকেন্ড ইন কমান্ডের কাছ থেকে একটা সুখবর পান রফিকুল ইসলাম। তখন তিনি যোগব্যায়াম করছিলেন। খানিক আগে আদা চা দিয়ে গেছে রুম বয় একরাম। গলাটা খুসখুস করছে, আদা চা গলার জন্য উপকারী। তাই আদা চা বানাতে বলেছিলেন।

“স্যার, ব্যাংকারের কথা মনে আছে? মুজতবা মনোয়ার?”

“হ্যাঁ, মনে আছে।” ব্যাংকার মুজতবা মনোয়ার হলো দুধ চা কিলা

শিকার। অফিস থেকে ফেরার পথে ভদ্রলোক নিখোঁজ হন, তার লাশ পরদিন মিলে। হাতিরঝিলে। গুলি খেয়ে মুখ থুবড়ে পড়ে আছে। অদূরে পরিচিত দেয়াল চিত্র-দুধ চা খেয়ে তোকে গুলি করে দেব।

লাশের পাশে অতি পরিচিত সাজ-সরঞ্জাম। একটা ট্রে। ট্রে’তে আধাকাপ লিকার চা, ছোট্ট একটা বাটিতে তিনটা বিস্কুট। যদিওবা দেয়ালচিত্রে দেয়া দুধ চা খেয়ে খুন করার কথা, কিন্তু খুনি লিকার চা খেয়েই কম্মো সেরেছে।

রসিক খুনি!

“মনোয়ারসাহেব সাধারণত বাসে করে বাসায় ফিরেন, কিন্তু সেদিন উনি সিএনজি’তে উঠছিলেন। আর উনার সাথে একজন ছিল…”।

“সিএনজি’র পেছনে বাবা কেন চাকর সিনেমার পোস্টার লাগানো?”

“আরে না, স্যার। ওইটা না। সিনেমার পোস্টার লাগানো কিনা এইটা উনার কলিগ বলতে পারলো না…”

“সেদিন কী উনার সাথে উনার কলিগ সিএনজিতে উঠেছিল?” অবাক হন রফিকুল ইসলাম।

সব কলিগদেরকেই জিজ্ঞাসাবাদ করা হয়েছে। কেউ তো তখন কিছু জানায়নি। মুজতবা মনোয়ারের যাতায়াত অভ্যাসটা স্পষ্ট মনে আছে তার। বাসে চেপে অফিসে যান, বাসে চেপে অফিস থেকে ফিরেন। বড় মগবাজারে বাড়ি ভদ্রলোকের। মগবাজার রেল ক্রসিংয়ের খানিকটা সামনে। উনার অফিস গুলশানে, ইউনাইটেড কর্মাশিয়াল ব্যাংকের হেড অফিসে। ওখানে ফিঙ্গার পাঞ্চ করে বের হতে হয়। সিস্টেম শো করছে ভদ্রলোক অফিস থেকে বের হয়েছেন ঠিক ৬৪০২ মিনিটে। তার পেছনের রেকর্ডও চেক করেছেন রফিকুল ইসলাম। উনি সাধারণত সোয়া ছয়টার ভেতরেই বাড়ির পথ ধরেন। কিন্তু বৌ জানাচ্ছেন, মুজতবা মনোয়ার গত মাসখানেক ধরে প্রতিনিয়ত বাসায় ফিরছেন দশটা-এগারোটার দিকে। মুজতবা মনোয়ার বৌকে জানিয়েছেন অফিসে সাংঘাতিক কাজের চাপ। তাই ফিরতে দেরি হচ্ছে। কিন্তু রেকর্ড বলছিল ভিন্ন কথা। রেকর্ড বলছিল উনি সোয়া ছয়টার ভেতরই নিয়মিত অফিস থেকে বের হচ্ছেন। কিন্তু বাসায় ফিরছেন চার-পাঁচ ঘন্টা দেরিতে। ঢাকায় মারাত্মক জ্যাম থাকে সত্যি, কিন্তু তাই বলে প্রতিদিন রাস্তায় চার-পাঁচ ঘন্টা নষ্ট? গুলশান টু মগবাজার তো অত দূরের রাস্তাও না, ৬-৭ কিলোমিটার দূরত্ব।

তাহলে? পরকীয়া?

রফিকুল ইসলাম তার সেকেন্ড ইন কমান্ডকে এই জিনিসটাই চেক করার জন্য বলেছিলেন। মুজতবা মনোয়ারের ক্রেডিট কার্ড বিলও কিন্তু পরকীয়ার দিকেই আঙ্গুলি-নির্দেশ করছিল। গত এক মাসে বেশ কিছু মেয়েলি প্রোডাক্ট উনি ক্রেডিট কার্ডে কিনেছেন। ভাসাবি থেকে দুইটা শাড়ি। দুটা মিলে প্রায় পনেরো হাজার টাকা। তারপর আমিন জুয়েলার্স থেকে আংটি, গলার চেইন, নাকের মল। তিনটা মিলে প্রায় ত্রিশ হাজারের মত বিল। কোনটাই কিন্তু বৌয়ের জন্য না। বৌ জানাচ্ছেন গত এক-দেড় মাসে কোন বিয়ের দাওয়াতও ছিল না।

তাহলে এত এত খরচ কার মন ভজানোর জন্য?

“স্যার আছেন? হ্যালো, হ্যালো…”

“হ্যাঁ, শুনতেছি।”

“লাইনে ডিস্টার্ব করতেছে খুব…হ্যাঁ, এখন ক্লিয়ার। ওইদিন উনার সাথে উনার এক কলিগ সিএনজি’তে উঠছিল। কলিগ আরেক ডিভিশনে চাকরি করে। মুজতবা মনোয়ার ছিলেন ক্রেডিট ডিভিশনে, কলিগ চাকরি করতো হিউম্যান রিসোর্সে। মনোয়ার সেকেন্ড ফ্লোরে, কলিগ আদনান আলী সেভেন্থ ফ্লোরে। আমরা মনোয়ারের ডিভিশনের সবাইকেই জিজ্ঞাসাবাদ করছিলাম, হিউম্যান রিসোর্সে আর যাই নাই। আর কলিগটাও ভয়ে আগ বাড়ায়া আসে নাই। গতকালকে এসে বললো ও নাকি খুব গিল্টি ফিল করতেছে। পুলিশরা খুব হ্যারাস করে বলে এতদিন চুপ করে ছিল। ও বললো, ওইদিন রাস্তায় হঠাৎ দেখা হয়ে যায় মুজতবা ভাইয়ের সাথে। মুজতবা মনোয়ার যাবে কল্যাণপুর, আড়ংয়ের উল্টাদিকে। আর আদনান আলীর বাসা মিরপুর ১০-এ। মুজতবা মনোয়ার শেয়ারে যেতে রাজি হয়ে যায়। মুজতবাসাহেবের বাসা যে আসলে মগবাজার এইটা আবার আদনান আলী জানতো না। ওরা দুজন খুব ক্লোজ ছিল না। হাই-হ্যালো সম্পর্ক আরকি। সে মনে করলো মুজতবা ভাই বুঝি কল্যাণপুরেই থাকে। সে একটু অবাক হয়েই জিজ্ঞেস করে কাছাকাছি এলাকায় থাকি, কিন্তু কখনো রাস্তায় দেখা হয় না। আজব! মুজতবাসাহেব কিন্তু কথাটা প্রটেস্ট করে নাই। ও চুপ মেরে ছিল। ও ভাব ধরে থাকে, ওর বাসা কল্যাণপুরেই। মগবাজারে না। যাত্রাপথে ওদের দুজনের মাঝে খুব বেশি কথা হয় নাই আর। টুকটাক। ভাবি কী করে, বাচ্চারা কেমন আছে, কোন স্কুলে পড়ে ইত্যাদি। মুজতবাসাহেবের দুই বছরের বাচ্চা আছে আপনি তো জানেনই স্যার, স্কুলে যায় না এখনো। আর ভাবি টিচার। লেকহেড গ্রামার স্কুলে পড়ায়। এইসব নর্মাল কথাবার্তা। তবে একটা জিনিস আলাদাভাবে বললো আদনান আলী, এইটা আপনার জানা দরকার। সিএনজিওয়ালা খুব বকবক করতেছিল। সিএনজিওয়ালা ওদেররে বললো যে শহরে নাকি এক নতুন খুনির আর্বিভাব ঘটছে। সিএনজিওয়ালার ভাষায়-দুধ চা খাইয়া খুনির শরীল গরম হইয়া যায়। মেশিন-মুশিন গরম হইয়া যায়। স্টেরেট মারডার করা ছাড়া তার আর কুনু উপায় থাকে না। ওরা খুব হাসে সিএনজিওয়ালার কথায়। ওরা জিজ্ঞেস করে, এগুলো সে জানে কীভাবে। ও জানায়, পেপার-পত্রিকায় পাইছে। এইভাবে জানে। সিএনজিওয়ালা আবার শিক্ষিত, মেট্রিক পাশ। নামটা বেশ উদ্ভট। গিল্টি মিয়া। ইংরেজিতে বানান করেও বলে সিএনজিওয়ালা : জি-ইউ-আই-এল-টি-আই…”

“হোয়াট?” মাথাটা চক্কর দিয়ে উঠে রফিকুল ইসলামের।

গিয়াস উদ্দিনকে ফোনে রেখেই কেস ফাইল ঘাঁটতে শুরু করেন তিনি। কেস ফাইলের এক কপি অফিসে, আরেক কপি উনার কাছে। দুধ চা কিলারের দ্বিতীয় ভিকটিম শান্তনু কায়সার। ঢাকা ইউনিভার্সিটিতে বিবিএ করছে, প্রথম বর্ষের ছাত্র। উত্তরায় বাসা। প্রতিদিন উত্তরা টু শাহবাগ বাসে যাতায়াত করে ও। ঘটনার দিন শান্তনু ওর বন্ধু সাকিবের সাথে ধানমন্ডিতে যায়। ওখানে একটা প্রোগ্রাম ছিল, গেঞ্জি ফেস্টিভ্যাল। ওটাতে যায় ওরা। গেঞ্জি-টেঞ্জি কিনে রেস্টুরেন্টে খেতে যায়। ওদের সাথে আরো বন্ধু-বান্ধব এসে যোগ দেয়। ছবি-টবি তুলে। ফেসবুকে চেক-ইন দেয়। খেয়ে-দেয়ে ওরা যখন বের হয় তখন ঘড়িতে বাজে সাড়ে দশটা। সাকিবই প্রস্তাব দেয় সিএনজি নেয়ার। সাকিবের বাসা বনানী। ওকে বনানীতে ড্রপ করে সোজা উত্তরা চলে যাবে সিএনজি। টাকা-পয়সা বেশি লাগবে বলে শান্তনু রাজি হচ্ছিল না। একরামই তখন হাফ-হাফ শেয়ারের প্রস্তাব দেয়। একরাম হাফ দেবে, শান্তনু হাফ দেবে। অবশেষে শান্তনু রাজি হয়। সিএনজি দরদাম করে উঠে। ওই সিএনজিওয়ালাও খুব বাকপটু ছিল। বকবক করছিল অনর্গল।

সেইম স্টোরি বলে ও। শহরে এক ভয়ংকর খুনির আবির্ভাব ঘটেছে, দুধ চা খেয়ে কী জানি হয়ে যায় খুনির। হাত-পা নিশপিশ করে কাউকে কেঁসে দেয়ার জন্য। এক বৃদ্ধকে ইতিমধ্যে কেঁসে দেয়া হয়েছে, ওর পরবর্তী টার্গেট যে কেউ হতে পারে!

মামারা, চা-খুরদের থিকা সাবধান থাইকেন।

সিএনজিওয়ালা ওদেরকে সাবধান করে দেয়। ওরা হাসে খুব। তবে কী চা’তে ড্রাগ মেশানো থাকে? বাবা, ডাইল কিংবা হেরোইন?

হাইসেন না, মামারা। কেসডা সিরিয়াস।

কথায় কথায় সিএনজিওয়ালা মামার পরিচয় বের হয়। তিনি ম্যাট্রিক পাশ, নামটা খুবই অদ্ভুত। বাবা শখ করে রেখেছেন। মাসুদ রানার ফ্যান ছিলেন বাবা। নামটা মাসুদ রানারই এক চরিত্র। গিল্টি মিয়া। ইংরেজিতে বানান করে শুনিয়েও দেন। বানান ভুল অবশ্য। ঠিক মুজতবা মনোয়ারের সিএনজিওয়ালার মতো।

জি-ইউ-আই-এল-টি-আই…

*

মিরপুর ১০-এ মুজতবাসাহেবের কলিগ আদনান আলী নেমে যান। শেয়ারের অংশ মিটিয়ে দেন তিনি, মুজতবা মনোয়ারের কাছ থেকে হাসিমুখে বিদায় নেন। হালকা রসিকতাও করেন-সাবধানে যাইয়েন, দেইখেন দুধ চা খেয়ে কার না আবার মেশিন গরম হয়। ব্যাংকার দুজন হাসে হো হো করে। মুজতবা মনোয়ার তখনো সুস্থ, সবল এবং ১০০% জীবিত। তখন ঘড়িতে বাজে সাতটা-সোয়া সাতটা। পোস্টমর্টেম রিপোর্ট অনুযায়ী আর মাত্র ঘন্টা পাঁচেক জীবিত থাকেন তিনি। তারপর পাড়ি জমান পরপারে।

প্রায় একই রকম ঘটনার পুনরাবৃত্তি হয় শান্তনু কায়সারের বেলায়ও। সাকিবকে বনানীতে নামিয়ে দেয় সিএনজি, তারপর ছুটে চলে উত্তরা পানে। এগারোটার দিকে রাজধানী তখন ফাঁকা। খুব দ্রুতই উত্তরা পৌঁছে যাওয়ার কথা। কিন্তু শান্তনু কায়সার বাসায় ফেরেনি আর।

মুজতবা মনোয়ার কী তার ঈপ্সিত গন্তব্য কল্যাণপুরে এ নামতে পেরেছিলেন? নাকি তখনই সিএনজিওয়ালার মেহমান বনে যান? না, কল্যাণপুরে কাজ সেরে বাসায় ফিরতে গিয়ে মেহমান বনেন?

সেকেন্ড ইন কমান্ড গিয়াস উদ্দিনের কল্যাণে তথ্য মিলে। সে কল্যাণপুরে মুজতবা মনোয়ারের গন্তব্য খুঁজে বের করে ফেলে। দু’মাস আগে মুজতবা মনোয়ার তিনটা বইয়ের অর্ডার দেন রকমারিতে। রবীন্দ্রনাথ এখানে কখনো খেতে আসেননি, সাম্ভালা, আকন। এটার বিলও ক্রেডিট কার্ডে মেটান তিনি। বইগুলোর ডেলিভারি ঠিকানা ছিল-মৌসুমী বিনতে আজিজ, গার্ডেন টাওয়ার, দ্বিতীয় তলা, বাসা নংঃ ১৮/এ, রোড নংঃ ২, কল্যাণপুর, ঢাকা।

মৌসুমী বিনতে আজিজ ডিভোর্সি। স্বামীর সাথে ছাড়াছাড়ি হয়েছে বছর দুয়েক হলো। চাকরি করেন একটা মাল্টিন্যাশনাল কোম্পানিতে। মেলা টাকা কামান। ফ্ল্যাটটা উনার নিজের, পৈত্রিক সূত্রে প্রাপ্ত। জিজ্ঞাসাবাদে জানা যায়, মাস ছয়েক হলো মুজতবা মনোয়ারের সাথে এক মিউঁচুয়াল ফ্রেন্ডের বদৌলতে আলাপ হয়। এক দাওয়াতে। সেখান থেকে ফেসবুকে মুজতবা মনোয়ারের অ্যাড রিকোয়েস্ট পাঠানো। তাদের ভাব-ভালোবাসার ওইখানেই শুরু। তারপর ধীরে ধীরে ডেটিং, বাসায় আমন্ত্রণ।

মৌসুমী জানায় ঘটনার দিন মুজতবা মনোয়ার ওর বাসায় আসেননি। আসার কথা ছিল, কিন্তু আসেননি। সিএনজি’তে উঠার আগে একবার কথা হয়েছিল মুজতবা মনোয়ারের সাথে, তারপর আর হয়নি। পরে একসময় ফোন স্যুইচড অভ পান। ফোন আর সুইচড অন হয়নি।

ডিম ভাজি আর পরোটা দিয়ে নাস্তা সারেন রফিকুল ইসলাম। তারপর গরম গরম এক কাপ চা। ঘুম থেকে উঠেই এক প্রস্থ চা খাওয়া হয়ে গেছে। এখন আবার। রুম বয় একরাম ঢাকার এই পুলিশ অফিসারের ভাও বুঝে গেছে। অফিসারের জন্য চা তাই স্পেশালি বানানো হয়। গতকাল রাতে চা আনতে দেরি হয়ে গিয়েছিল এই জন্যই। যে সাধারণত চা বানায়, ও ছিল বাইরে। চাইলে বাইরের কোন দোকান থেকে চা নিয়ে আসতে পারতো একরাম। কিন্তু ও অপেক্ষা করে। প্রধান চা প্রস্তুতকারক ফিরে আসলে ও গরম গরম চা উপরে নিয়ে যায়।

রফিকুল ইসলাম নাস্তা খেয়েই চট্টগ্রাম বিশ্ববিদ্যালয়ে যাওয়ার জন্য প্রস্তুত হন। জাকিয়া খান লিখে ইউটিউবে সার্চ দিয়েছিলেন। সেখানে একটা ভিডিও মিললো। প্রযুক্তির সহজলভ্যতায় এই এক বদঅভ্যাস হয়েছে। নতুন কারো/কোনকিছুর নাম পেলেই গুগলে সার্চ দেয়া, কিংবা ইউটিউব দেখে নেয়া।

মিনিট দশের একটা ভিডিও, যেখানে “ট্রি অভ নলেজ” নিয়ে বক্তৃতা দিচ্ছেন জাকিয়া খান। ভিডিওটা একটা সেমিনারের সম্ভবত। পেছনে ব্যানার টাঙ্গানো-শিল্পাচার্য জয়নুল আবেদীনের জন্মবার্ষিকী। কেউ একজন ফোনে ভিডিও করেছে। হাত কাঁপছে, ব্যাকগ্রাউন্ডে মানুষজনের কথা শোনা যাচ্ছে। মঞ্চে কারো চেহারা পরিস্কার বোঝা যায় না।

ডান দিকের কোণায় বসা ঐ লোকটা কী লালন বৈরাগী?

জাকিয়া খান সবুজ শাড়ি পরেছেন, সাথে ম্যাচিং ব্লাউজ। চেহারায় একটা স্নিগ্ধ, শান্ত ভাব। চোখেমুখে আত্মপ্রত্যয়ের দৃঢ় ছাপ। তিনি বলেনঃ

“ট্রি অভ নলেজ বা বাংলায় জ্ঞানবৃক্ষ কথাটা আসলে কী? যে বৃক্ষের ফল খেলে বোধবুদ্ধি জাগ্রত হয়, চিন্তা-চেতনা বিকশিত হয়, জ্ঞানের নবস্পৃহা জাগে? নাকি অন্য কিছু? আমরা হোলি বাইবেল কিংবা পবিত্র কোরানের ঘটনাগুলো সবাই জানি। আদম (আঃ)-কে আল্লাহ নিষেধ করেছিলেন একটি গাছের ফল খেতে। শয়তানের প্ররোচনায় পড়ে আদম (আঃ) সেই নির্দেশ মানতে পারেননি, খেয়ে ফেলেন নিষিদ্ধ ওই ফল। ফলাফল, স্বর্গ হইতে পতন। ধরায় আগমন। মানবজাতির অভ্যুদয়। ওই ফল না খেলে কিন্তু আমাদের জন্ম হতো না। আদম (আঃ) ও বিবি হাওয়া এখনো বেহেস্তেই সুখে-শান্তিতে দিনাতিপাত করতেন। তাহলে অবাধ্যতার ফল হলো এই দুনিয়াদারি, তাই না?”

মুখে কিঞ্চিৎ হাসির আভাস মিলে জাকিয়া খানের। হাসলে ভদ্রমহিলাকে অসম্ভব সুন্দর দেখায়। হাসি মুছে আবার শুরু করেন তিনি, “ইরাকে আল কুনা নামে একটা জায়গা আছে। ইউফ্রেটিস ও টাইগ্রিসের সঙ্গমস্থল এই আল-কুনা শহর। শহরটার আলাদা একটা বিশেষত্ব আছে, বুঝতেই পারছেন। আল-কুর্নার আরো বিশেষত্ব আছে। স্থানীয়ভাবে অনেকে মনে করেন বাইবেলের গার্ডেন অভ এডেন হলো এই শহর। শহরে একটি অতি প্রাচীন বরই গাছ আছে। ট্যুরিস্টরা ঘুরতে আসলে এই বরই গাছটিকে পরিচয় করিয়ে দেয়া হয় ট্রি অভ নলেজ হিসেবে…”

*

অধ্যায় ৩৩

চেলাচামুন্ডা সব হারিয়ে পাঁচ তারকা হোটেল সাবরিনা’য় আপাতত ঘাঁটি গেড়েছেন আলফনসো কুয়ারোন গ্যাং। গ্যাং বলতে মোটে তিনজন-তিনি নিজে, রাফসার রশিদ আর সদ্য নিয়োেগ প্রাপ্ত এক ছোকরা। ডাবল আর ওরফে রাফসার রশিদের মতে ছেলেটা বেশ কর্মঠ, মাথা পরিস্কার। ওর প্রাইভেট এজেন্সিতে ঢুকেছে বেশিদিন হয়নি। মাস ছয়েক হলো। কিন্তু এরই মধ্যে কাজ দিয়ে তুষ্ট করতে পেরেছে। নাম বিকাশ রঞ্জন বিশ্বাস।

কুয়ারোন অবশ্য ছেলেটার মধ্যে আলাদা কিছু পাননি, করল্লার জুস খাওয়া ছাড়া। ছেলেটা ঢকঢক করে এমনভাবে করল্লার জুস খায় যে মনে হয় পানি খাচ্ছে। করল্লার জুসও হয় আর মানুষ সেটা খায়ও, এটা কুয়াররানের চিন্তার বাইরে ছিল।

আইডিয়াটা এই করল্লার জুসখোর ছেলেটার মাথা থেকেই আসে। কসাই কাসেম ওদের কোমর ভেঙে দিয়ে গেছে, এখন হাত-পা ঝেড়ে উঠে দাঁড়ানোর জন্য নতুন পথ খুঁজে বের করা জরুরি। কিন্তু কী সেই পথ?

বিকাশ রঞ্জন ওদেরকে জানায়, পথের নাম শরীফুল হাসান। শরীফুল হাসান লেখালেখি করেন। ক’বছর আগে সাম্ভালা নামে একটা বই লিখে তোলপাড় ফেলে দিয়েছেন।

কুয়ারোন ভুরু কুঁচকান। “টি অভ শ্যানং এর সাথে শরীফুল হাসানের কী সম্পর্ক থাকতে পারে?”

মুচকি হাসে বিকাশ রঞ্জন। “সম্পর্ক অমরত্বে, এলিক্সির অভ লাইফে। সাম্ভালায় অমরত্বের ফর্মুলা দিয়েছেন লেখক, টি অভ শ্যানং’য়ে ঠিক যেরকমটা দাবি করেছেন অকালপ্রয়াত ড. মেহবুব আরেফিন চৌধুরী…”

তার মুখের কথা কেড়ে নেন কুয়ারোন। তার হঠাৎ মনে পড়ে যায় কিশোর বয়সে রুদ্ধশ্বাসে গেলা জেমস হিলটনের উপন্যাস লস্ট হরাইজনের কথা। “সাংগিলা নামক যে মিথিক্যাল শহরের কথা হিলটন উল্লেখ করেছেন যেখানকার বাসিন্দারা অমর, সাম্ভালায় কী ওরকম কিছুর কথা আছে?”

বিকাশের মুখের হাসি বিস্তৃত হয়। এই তো লাইনে এসেছেন। গত বইমেলায় শরীফুল হাসানের সাথে দেখা হয়েছিল। খুবই মাইডিয়ার টাইপ লোক, মিশুক, আন্তরিক। চা খেতে খেতে অনেক গল্প-গুজব হলো। সাম্ভালা লেখার পেছনের গল্প বললেন তিনি। বইটা লেখার জন্য উনি তিব্বতে গিয়েছেন, মাসদুয়েক তিব্বতের রাজধানী লাসায় থেকেছেন। মিশেছেন স্থানীয় লোকজনদের সাথে। আর্কাইভ ঘেঁটেছেন, পুরনো লাইব্রেরির নথিপত্র খুঁজে দেখেছেন। তিনি আমাকে বললেন, সাম্ভালায় অনেক কিছুই উনি উহ্য রেখে দিয়েছেন। ইচ্ছে করেই দেননি। দিলে অহেতুক কন্ট্রোভার্সি ক্রিয়েট হতো। উনি ওইদিন এক সন্তের গল্প বলেন। এক চাইনিজ সন্ত। অনেকে তাকে দেবতা মানে। ওই সন্ত প্লাস দেবতা আবার একজন কীর্তিমান চিকিৎসকও। যে কোন ধরণের রোগ সারাতে পারেন, শুধু পারেন না একটা রোগ সারাতে। মৃত্যু। ওই দেবতার নাম শ্যানং…”

তাকে আর কথা শেষ করতে দেন না আলফনসো কুয়ারোন। দুটো শব্দে নিজের মনের ভাব প্রকাশ করে ফেলেন। “ব্রিং হিম।”

*

কিন্তু আরো প্রায় ঘন্টাপাঁচেক পর যে লোকটাকে হোটেল সাবরিনার বিলাসবহুল কক্ষে হাজির করা হয় তাকে দেখে ইংরেজি একটা শব্দ বেরিয়ে আসে বিকাশ রঞ্জন বিশ্বাসের মুখ দিয়ে, আর সেটা হলোঃ “শিট!”

শরীফুল হাসানের আগমনে কুয়ারোনের মুখটা হাসি হাসি ছিল, নিমেষে হাসিটা উবে যায়। তার মুখ দিয়েও ইংরেজি গালিটা বের হয়, তবে তারটা প্রশ্নবোধক। “শিট?” পরে প্রশ্নটা আরো খানিকটা বিস্তৃত করেন তিনি। “কেন শিট?”

মনে মনে শিটের সাথে আবহমান বাংলার ঐতিহ্যবাহী গালির তুবড়ি ফুটাচ্ছিল বিকাশ রঞ্জন বিশ্বাস। কারণ বিকাশ রঞ্জন বিশ্বাসের সাথে শরীফুল হাসানের কখনো দেখাই হয়নি। সে বই-টইও পড়ে খুব কম, সাম্ভালা পড়া তো দূরের কথা। ওর এক বন্ধু আছে, সালমান হক নামে। পড়ে, লেখালেখি করে। ওর কাছ থেকে এসব গল্প শুনেছে বিকাশ, তারপর সামান্য রংটং চড়িয়ে পেশ করেছে আলফনসো কুয়ারোনের কাছে। সালমানের সাথে কথা বলে শরীফুল হাসানের একটা ছবি ওই ফেসবুক মেসেঞ্জারে আনিয়েছে। এটুকু পর্যন্ত ঠিকই ছিল।

কিন্তু পরের ঘাপলাটা সালমান বাঁধায়। কথা ছিল শরীফুল হাসানের ছবি দেয়ার, কিন্তু সে ভুল করে আরেকজনের ছবি পাঠিয়ে দেয়। ওই লোকটাকেই ধরে এনেছে কুয়ারোনের চেলাচামুন্ডা। খানিক আগে সালমান সরি বলে পুনরায় ছবি পাঠিয়েছে। এবার আসল শরীফুল হাসানের।

কুয়ারোন ঐ কুঁচকে তাকিয়ে আছেন। কিছু একটা বলা দরকার, বুঝতে পারে বিকাশ রঞ্জন। ড্যামেজ কন্ট্রোল করতে হবে।

বিকাশ গলার স্বর কয়েক ডিগ্রি উপরে তুলে বলেঃ “বললাম শরীফুল হাসানকে নিয়ে আসতে, তোমরা নিয়ে আসলা জাহিদুল হাসানকে।”

চেয়ারে বেঁধে রাখা লম্বা লোকটা নড়েচড়ে উঠে। ওর চোখদুটো ফোলা ফোলা, গালও ফোলা। যা ঘুষি খাওয়ার লক্ষণ। ঠোঁট ফেটে রক্ত বের হচ্ছে। এটাও সম্ভবত ঘুষি খাওয়ার লক্ষণ। ডান হাতের কড়ে আঙুল ও বুড়ো আঙুল বেঁকে গেছে, হাত পিছমোড়া করে বেঁধে রাখার কারণে যা বোঝা যাচ্ছে না। ওদের তাড়া খেয়ে লোকটা দৌড় দিয়েছিল, চোর ভেবে এলাকার অত্যুৎসাহী লোক হালকা পিটুনি দিয়ে দিয়েছে। যার জন্য ওর পরনের শার্ট অর্ধেক ভেঁড়া, ভেতরের স্যান্ডো গেঞ্জিও ছিঁড়ে গেছে। আরো মার পড়তো, প্যান্টও হয়তোবা ছিঁড়েখুঁড়ে রেখে দিতো মারধোরপ্রিয় লোজন কিন্তু কুয়ারোনের লোকগুলো ‘আইন নিজেদের হাতে তুলে নেবেন না‘ টাইপ ডায়লগ ঝেড়ে ওকে উদ্ধার করে নিয়ে আসে।

জাহিদুল হাসানের সাথে ওর কিছু বন্ধু-বান্ধবও আড্ডা দিচ্ছিল শাহবাগের ছবির হাটে, তারা গোলমাল শুরুর আগেই যে যেদিকে পারে সটকে পড়েছে। এই লোকেশনটা সালমানের দেয়া, ও বলেছিল আজ বাতিঘর প্রকাশনীর একটা আচ্ছা আছে। সেখানে শরীফুল হাসান আসবেন।

“আমার নাম জাহিদ হোসেন, জাহিদুল হাসান না,” লোকটা মিনমিনিয়ে বলে।

“চোপ, শালা! একদম চোপ।” গলার স্বর আরো কয়েক ডিগ্রি চড়িয়ে উত্তর দেয় বিকাশ।

চুপ মেরে যায় লোকটা।

কুয়ারোন রুষ্ট চোখে ডাবল আরের দিকে তাকান, তার চোখের দৃষ্টি পরিস্কার-এসব কী হচ্ছে?

রাফসার রশিদও রুষ্ট চোখে তার অধীনস্ত অফিসারের দিকে তাকায়। “ওরা তো ঠিক লোককেই ধরে নিয়ে আসছে, ভুলটা হলো কোথায়? এই লোকটাই তো শরীফুল হাসান, জাহিদুল হাসান হবে কেন ও?” ফোন উল্টে সালমানের পাঠানো প্রথম ছবিটা দেখায় সে। প্রথম পাঠানো ছবির সাথে চেয়ারে বেঁধে রাখা লোক মিলে যায়। অমিল বলতে ফোলা চোখ, ফোলা গাল, তুবড়ানো মুখমন্ডল। আর সব ঠিক আছে।

সালমানের পাঠানো ছবিটা আগ বাড়িয়ে বিকাশই সবার ফোনে ফরোয়ার্ড করে দিয়েছিল।

চেয়ারে বাঁধা লোকটা আবার নড়েচড়ে বসে। ওর মিনমিনে গলার স্বর শোনা যায়, “আমার নাম জাহিদ হোসেন, জাহিদুল হাসান না।”

“ওই ব্যাটা, এতো জাহিদ হোসেন জাহিদ হোসেন চুদাস ক্যান? জাহিদ হোসেন জাহিদ হোসেন চুদাস ক্যান?” পরিস্থিতি ক্রমশ আয়ত্তের বাইরে চলে যাচ্ছে, মেজাজ তাই এমনিতেই চড়া বিকাশের। লোকটার কথা যেন আগুনে ঘি ঢেলে দেয়। ঠাস করে লোকটার গালে একটা চড়ই মেরে বসে বিকাশ।

টাল সামলাতে পারে না লোকটা, চেয়ারসুদ্ধ নিচে পড়ে যায়।

“তুমি আমার প্রশ্নের উত্তর দাও নাই, বিকাশ,” রাফসার রশিদের গলা বরফশীতল। বিকাশ জানে এটা আগ্নেয়গিরি ফেটে পড়ার পূর্বলক্ষণ। যে কোন সময় ডাবল অব রাগে ফেটে পড়তে পারে।

বিকাশ ইতস্তত করে, কী উত্তর দিবে এটা মনে মনে সাজায়। শরীফুল হাসানকে ও চিনে না, কখনো তার সাথে দেখাও হয়নি, ছবিটা সালমান হকের পাঠানো ছিল-এগুলো বললে প্রতিক্রিয়া কী রকম হবে তা ভেবে শিউরে উঠে ও।

কিন্তু চুপচাপ বসে নেই রাফসার রশিদ। ও ফ্লোরে পড়ে থাকা লোকটার পকেট হাতড়ে মানিব্যাগ বের করে। মানিব্যাগ ছুঁড়ে বের হয় একটা আইডি কার্ড। একটা প্রতিষ্ঠানের এমপ্লয়ি আইডি কার্ড। কার্ডের ছবির সাথে লোকটার চেহারা মিলিয়ে দেখে ও, ফোন বের করে বিকাশের পাঠানো ছবিটাও দেখে।

“ও তো আসলেই শরীফুল হাসান না। তাহলে ভুল লোকের ছবি পাঠালে কেন বিকাশ?”

গুগলে সার্চ মেরে এতক্ষণে আসল শরীফুল হাসানের ছবিও বের করে ফেলেছেন আলফনসো কুয়ারোন। “এই যে ইনি হচ্ছেন শরীফুল হাসান।” ফোনের স্ক্রিন উল্টে সবাইকে ছবিটা দেখিয়ে দেন তিনি। “এই যে এটা হচ্ছে শরীফুল হাসানের ফেসবুক পেজ।” পেজ ঘেঁটে শরীফুল হাসানের আরো কিছু ছবি বের করেন কুয়ারোন। তারপর ফ্লোরে পড়ে থাকা লোকটাকে দেখান-”জাহিদুল হাসানের সাথে চেহারায় তো আকাশ-পাতাল তফাৎ শরীফুল হাসানের। তুমি কী ইচ্ছে করে ভুল লোকের ছবি পাঠালে, বিকাশ?”

বিকাশ তখন পিছু হটতে হটতে কাঁচে ঘেরা জানালার পাশে এসে দাঁড়িয়েছে। পুরো দেয়ালটাই কাঁচ। নিচে সুইমিং পুল দেখা যায়। অনেকে সাঁতার কাটছে, কেউ ডেক চেয়ারে আধশোয়া বসা। বিকাশের ইচ্ছা হয় লাফ মেরে পুলে নেমে যেতে, ডুব দিয়ে অতল জলরাশিতে হারাতে।

আচমকা উঠে দাঁড়ায় ফ্লোরে পড়ে থাকা লোকটা। তার হাতগুলো বাধা হয়েছিল, কিন্তু পা দুটো আর বাঁধা হয়নি। উঠে দাঁড়াতে তাই একটুও সমস্যা হয়নি তার।

চেয়ার উল্টে ডান কপাল ফেটে গেছে লোকটার। রক্ত চুঁইয়ে ভিজিয়ে দিয়েছে তার ডান চোখ। ফোলা চোখটা এখন টকটকে লাল, রক্তাক্ত।

“আমার নাম জাহিদ হোসেন, জাহিদুল হাসান না।” বলেই দৌড় শুরু করে ও, লক্ষ্য বিকাশ রঞ্জন বিশ্বাস।

বিকাশ বুঝতেও পারে না ওর দিকে স্বয়ং যমদূত ছুটে আসছে। ঘটনার আকস্মিকতায় অপ্রস্তুত রুমে উপস্থিত অন্যরাও। বিকাশ সরে যেতে নেয়, কিন্তু ততক্ষণে অনেক দেরি হয়ে গেছে। যমদূত ধরে ফেলেছে ওকে।

ভয়াবহ একটা আওয়াজ হয়। আওয়াজটা কাঁচ ভাঙার।

নিচের লোকজন অবাক হয়ে মুখ তুলে তাকায়। তারা দেখে সাততলা থেকে দু’জন লোক পড়ছে, একজনের পেছনে আবার চেয়ার বাঁধা।

দ্রুত সরে পতিত দু’জনের জন্য জায়গা করে দেয় সবাই। মাধ্যকর্ষণের অমোঘ নিয়মে দুজনের নামতে বেশি সময় লাগে না। নিচে ল্যান্ড করতেই ফেটে চৌচির হয়ে যায় বিকাশ রঞ্জন বিশ্বাস এবং জাহিদুল হাসান অথবা জাহিদ হোসেনের মস্তক। বের হয়ে পড়ে ভেতরকার কলকজা, যন্ত্রাংশ, জিনিসপাতি।

কিন্তু তবুও জাহিদুল হাসান অথবা জাহিদ হোসেনের পাছার তল থেকে চেয়ারটা সরে না। একটা পায়া ভেঙে গেছে যদিও। তবু তিনটা পায়া নিয়েই ওটা লটকে থাকে লোকটার পিঠে।

*

অধ্যায় ৩৪

চট্টগ্রামে আসার পর সবকিছু খুব দ্রুত ঘটছে। লালন বৈরাগীর বাসা আবিষ্কার, তার অন্তর্ধান (মৃত্যু?), দৃশ্যপটে জাকিয়া খানের আবির্ভাব। এদিকে ঢাকাও উত্তপ্ত। ফিলোসফির প্রফেসর চায়না ঘুরে চা নিয়ে আর্টিকেল লিখলেন, সাথে সাথে ধুন্ধুমার কান্ড ঘটে গেল। সবার সামনে নৃশংস ভাবে খুন হলেন ভদ্রলোক। পেপারে এসেছে ওইদিন ঢাকায় বিদেশি লোকদের আনাগোনা ছিল অপ্রত্যাশিতভাবে বেশি। এদিকে এক চা ম্যানিয়াক সিরিয়াল কিলার মানুষ টপ টপ করে খুন করে যাচ্ছে। সর্বশেষ খুন আজ থেকে সপ্তাহ দুয়েক আগে। মাঝখানে বিরতি। এত দীর্ঘ বিরতি এর আগে দেয়নি খুনি।

তাহলে?

আর, চা নিয়ে এত তুলকালাম কান্ড কেন? সামান্য চায়ের কী এত মাহাত্ন?

জাকিয়া খান ফোনে আর দুই বার কথা বলেছে। একবার ভার্সিটির কারো সাথে। ভার্সিটি থেকেই কল করা হয়েছিল। একটা এক্সট্রা ক্লাস নিতে হবে এইজন্য। পরের কলটা জাকিয়া খান নিজেই করেছিল। পিঞ্জার অর্ডার।

গতকাল যে লোককে করা হয়েছিল ওই সিমটা রেজিস্টার্ড অসীম বড় য়ার নামে। খুব শীঘ্রই টেলিকম কোম্পানি থেকে লোকটার ছবি ও আইডি কার্ড পাঠিয়ে দেবে। সব সিম রেজিস্ট্রেশন করানোয় একটা লাভ হয়েছে। সহজেই অনেক তথ্য পাওয়া যায়।

সেইসাথে একটা খটকা। পুরা শরীরে ধনের ট্যাটু…

বিশ্ববিদ্যালয়ে ঢুকেছেন মিনিট পাঁচেক হলো। আজ আর জহিরকে জানাননি তিনি। একলা একলাই ঘুরবেন মনস্থির করেছেন।

চারুকলার সামনে সুবিশাল মাঠ। ছাত্র-ছাত্রিরা গল্প-গুজবে মত্ত। দু’তিনজনের সাথে খোশগল্প করার চেষ্টা চালান রফিকুল ইসলাম। কিন্তু খুব একটা পাত্তা পান না।

রফিকুল ইসলাম ঘুরে বেড়ান। তার মনে খচখচ করতে থাকে একটা জিনিস। পুরা শরীরে ধনের ট্যাটু…

হঠাৎ তার নজর ঝাকড়া এক গাছের ওপর গিয়ে পড়ে। গাছের নিচে একজন চোখ মুদে পদ্মাসনে বসে আছে, নড়ছে টড়ছে না। যেনবা ধ্যানের দুনিয়ায় হারিয়ে গেছে। একটা সাদা বিড়াল ওর কোলে উবু হয়ে বসা। ঘাসের ওপর টিনের একটা বাটি। বাটিভর্তি দুধ। মুখ বাড়িয়ে বাটি থেকে চুকচুক করে দুধ খাচ্ছে বিড়ালটা।

আগ্রহ বাড়ে রফিকুল ইসলামের। এগিয়ে যান।

তিনি কাছে গিয়ে বসে থাকেন খানিকক্ষণ। ছেলেটার গভীর শ্বাস টানার আওয়াজ আসছে। বুক ভরে শ্বাস নিচ্ছে, মুখ দিয়ে ছাড়ছে। আবার মুখ দিয়ে শ্বাস নিচ্ছে, নাক দিয়ে ছাড়ছে। এভাবে মিনিট দশেক অতিক্রান্ত হয়। ছেলেটা হঠাৎ কথা বলে উঠে-”কী চান?”

“এটা কিন্তু শরীরের জন্য খুব উপকারী। এই যে বুকভরে শ্বাস নিচ্ছো, ফেলছো। ফুসফুসের জন্য খুব ভালো একটা ব্যায়াম।” খেজুরে আলাপ শুরু করার জন্য এর চেয়ে ভালো টপিক আর মাথায় আসছিল না রফিকুল ইসলামের।

ছেলেটা হাসে। হঠাৎ ওর গায়ের গেরুয়া বসন নজরে আসে গোয়েন্দাপ্রবরের। চাদরের মত কিছু একটা দুই কাঁধে জড়ানো, গা খালি। নিম্নাঙ্গে লুঙ্গি প্লাস ধুতি টাইপ কোন পরিধেয় বস্ত্র। ছেলেটা কী তবে…

“ওই যে দেখছেন আমার বন্ধুকে,” হাত উঁচিয়ে একজনকে দেখায় ছেলেটা। অদূরে ঝাঁকড়া চুলের এক তরুণকে বোর্ডের ওপর ঝুঁকে থাকতে দেখা যায়। হাতে ব্রাশ। ছবি আঁকছে। “আমি ওর মডেল। ছবির নাম ‘আধুনিক যুদ্ধা।”

জিভ কেঁটে উঠে যেতে উদ্যত হন রফিকুল ইসলাম। দূর থেকে বন্ধু তাকে মানা করে। “বসেন আংকেল। একটা ব্রেক নিচ্ছি, দোস্ত। লু ব্রেক।” কড়ে আঙুল উঁচিতে টয়লেটে যাওয়ার সার্বজনীন সংকেতটি দেখায় ঝাঁকড়াচুলল।

লু ব্রেকে চলে যায় ও। বিড়ালটি চুকচুক করে দুধ খায়। আড়মোড়া ভাঙে আধুনিক বুদ্ধা। উঠে দাঁড়িয়ে খানিকক্ষণ স্ট্রেচ করে নেয়। হাত পায়ের খিল দূর করে।  

“অনেকক্ষণ ধরে বসে আছে মনে হয়?”

“হ্যাঁ, প্রায় ঘন্টাখানেক। গতকাল তো আরো বেশিক্ষণ বসেছিলাম। এক নাগাড়ে প্রায় তিন ঘন্টা।”

“বাপরে!” চোখ কপালে উঠে গোয়েন্দাপ্রবরের।

তার বিস্মিত ভাব দেখে হাসে ছেলেটা। বিড়ালটা দুধ খাওয়ায় বিরতি দিয়ে মুখ তুলে তাকায়। বেশি বয়স হবে না ছেলেটার। বিশ-বাইশ। উদাম গায়ে আরো কম বয়স্ক লাগছে তাকে।

“এটা তাহলে সেই বিখ্যাত বোধিবৃক্ষ।” রেইনট্রি গাছের দিকে তাকিয়ে প্রশ্ন করেন রফিকুল ইসলাম।

“হ্যাঁ।” বলে মুচকি হাসে ছেলেটা।

“আচ্ছা ছোট্ট একটা কুইজ। বলো দেখি মানব ইতিহাসের সবচেয়ে গুরুত্বপূর্ণ গাছ কী?”

ছেলেটা ধন্দে পড়ে যায়। বিড়ালটাও দুধ খাওয়া বন্ধ করে রফিকুল ইসলামের দিকে অপলক তাকিয়ে আছে। কে জানে হয়তোবা উত্তরের আশায়। আকাশ পাতাল ভেবে শেষমেষ হাল ছাড়ে ছেলেটা। “পারলাম না আংকেল। বলেন কোন গাছ?”

“জ্ঞানবৃক্ষ। ট্রি অভ নলেজ। যে বৃক্ষের ফল খেয়ে স্বর্গচ্যুত হন অ্যাডাম ও ঈ।”

তার জবাব শুনে আরো যেন চিন্তামগ্ন হয়ে যায় ছেলেটা। “আংকেল, মাস খানেক আগে চারুকলায় একটা সেমিনার ছিল। শিল্পাচার্য জয়নুল আবেদীনের জন্মবার্ষিকী উপলক্ষে। ওখানে জাকিয়া সুলতানা তার একটা আর্ট সিরিজের কথা আমাদের জানান। আর্ট সিরিজটার নাম হচ্ছে-ট্রি অভ নলেজ। জ্ঞানবৃক্ষ। আপনার কথা শুনে হঠাৎ ওইটার কথা মনে পড়ে গেল।”

“হ্যাঁ, ইউটিউবে দেখেছি উনার ভিডিও। কালকে উনার সাথে কথাও বলে আসলাম। বেশ প্রতিভাবান শিল্পী।”

“দেখা করে এসেছেন?” একটু যেন অবাক হয় ছেলেটা।

রফিকুল ইসলাম পকেট হাতড়ে তার বন্ধুর একটা ভিজিটিং কার্ড বের করেন। বন্ধু শিল্প-সমঝদার, বিডিনিউজ টুয়েন্টিফোর ডট কমের আর্টস সেকশনে লেখালেখি করে। নাম মঈনুল আহসান। ওর ভিজিটিং কার্ডটাই ঝেড়ে দেন এখানে। “আমি এসেছিলাম চট্টগ্রাম চারুকলা নিয়ে একটা মস্তবড় ফিচার লিখতে।”

ছেলেটা কার্ডটি দেখে আবার ফেরত দেয়। নিজের পরিচয় বলে। মোহাম্মদ আশফাকুজ্জমান।

লালন বৈরাগী নিয়ে আলাপ হয়। গতকাল বৈরাগীর সাথে রেষারেষির ব্যাপারে প্রশ্ন করায় কিন্তু একটুও প্রতিবাদ করেননি জাকিয়া খান। আসলেই কী রেষারেষি ছিল?

“কই এরকম কিছু তো খেয়াল করিনি। ইন ফ্যাক্ট লালন স্যার জাকিয়া ম্যাডামের ফ্যান ছিলেন। উনার খুব প্রশংসা করতেন। অনেকে তো এও বলে দু’জনের অ্যাফেয়ার ছিল…” কথাটা বলেই ইঙ্গিতপূর্ণ হাসি দেয় ছেলেটা।

মনে মনে অবাক হলেও ব্যাপারটা বুঝতে দেন না তিনি। ছেলেটা তখনো বলে যাচ্ছে, “জাকিয়া খানের ফ্যান কিন্তু কম না, প্রচুর…”

“পাগলা ফ্যানও আছে?”

“হ্যাঁ, আছে তো।”

“আর সুগার সোহানের মতো এডিক্ট ফ্যান?”

ছেলেটা তো অবাক। “আপনি সুগার সোহানকেও চিনেন?”

“হু, চিনি।”

আশফাকুজ্জামানদের এক ব্যাচ সিনিয়র সুগার সোহান। “সোহানের খুব ইচ্ছা জাকিয়া খানের একটা পোর্ট্রেট আঁকবে। ন্যুড পোর্ট্রেট। একবার বলেছিলও। শুনে ম্যাডাম নাকি ওকে চড় মেরেছিলেন। ছেলেটা নিজেকে শুধরে নেয় পরমুহূর্তে। “কনফার্ম খবর না অবশ্য। শোনা কথা। সত্যি নাও হতে পারে। তবে সত্যি হলেও আশ্চর্য হবে না। যে টাইপের ক্রেজি ও। ম্যাডামের একটা ট্যাটু করিয়ে নিয়েছে সোহান। বুকে। সুযোগ পেলেই শার্টের বোতাম খুলে দেখায়।”

“শুনলাম সোহান নাকি জাকিয়া খানকে ফলো করতো? ওর বাসার ওপরও নাকি নজর রাখতো। পাড়া-প্রতিবেশীরা বললো।” আন্দাজে ঢিল ছুঁড়েন রফিকুল ইসলাম।

লেগে যায়।

“সোহান ফলো করে এটা জানি। তবে বাসার ওপর নজর রাখে কিনা

মুখ চা খেয়ে তোকে গুলি করে দেৰ

এটা জানি না। প্রায়ই তো মাল খেয়ে আউট হয়ে থাকে। পড়াশোনাও ছেড়ে দিয়েছে, অবশ্য এটা ছাড়া উপায়ও ছিল না। এখন শুনেছি নিজেই একটা

আর্ট পত্রিকার এডিটর বনে গিয়ে ছবি-টবি আঁকে…”

“ও না শুনলাম ডার্কের একজন সদস্য?”

“ছিল। তারপর লালন বৈরাগীর সাথে কাঁচাল বেঁধে গেল। প্রায় হাতাহাতি হওয়ার মতো অবস্থা। জাকিয়া সুলতানা তো এমনিতেই দেখতে পারেন না ওকে। শেষমেষ পত্রপাঠ বিদায়।”

“তাই নাকি?” এবার অবাক হবার পালা রফিকুল ইসলামের।

“হ্যাঁ। লালন বৈরাগীর সাথে রাস্তায়ও একবার লেগে গিয়েছিল ওর। কোন কারণে হয়তোবা লালন স্যার মিউনিসিপ্যালিটি মার্কেট এলাকায় গিয়েছিলেন। ওই জায়গা তো বুঝেনই, সুগার সোহানের রাজত্ব। কয়েকজন মিলে লালন স্যারকে ভালোই প্যাদানি দিয়ে নেয়। স্যারও শোধ তুলেছিলেন। ভার্সিটি থেকে সোহানকে এক্সপেল করিয়ে দিয়েছিলেন।”

“সোহান ওয়াজ এক্সপেলড?”

“ইয়েস। বাই লালন বৈরাগী।”

*

অধ্যায় ৩৫

কদমের পেটটা কেমন জানি করছে। গুড়গুড় গুড়গুড় গুড়গুড়। সকাল থেকে এ পর্যন্ত বার পাঁচেক টয়লেট ঘুরে এসেছে ও। কিন্তু আবারো প্রকৃতি ডাক দিয়েছে, সাড়া যে দিতেই হবে। নাহলে রুমেই কর্ম সাধন করতে হবে।

আর রুমটা যেনতেন কোন রুম নয়। যেন পাঁচ তারকা হোটেলের কোন সুইট। টয়লেটও ঝকঝকে তকতকে। চাইলে বিছানা পেতে শোয়া যাবে। আর ফোমের গদি এত নরম যে গা এলিয়ে দিলে মনে হয় যেন মাখনে বসেছে, গলে যাবে। ফ্রিজভর্তি খাবার। কেক, পেস্ট্রি, চকলেট। পানীয়ই কয়েক পদের। রেগুলার পেপসি, ডায়েট পেপসি, কমলার জুস, আপেলের জুস, আঙুলের জুস।

কদমের ভালো লাগার কথা। কিন্তু কদমের ভালো লাগে না। সে ময়লা ছেনে বড় হয়েছে। ময়লাকে সে আপন মনে করে, ভয়ানক দুর্গন্ধে সে বুক ভরে শ্বাস নেয়। পরিস্কার-পরিচ্ছন্ন কিছু দেখলে তার গা ঘিনঘিন করে, মনে হয় কৃত্রিম কিছু। আসল না, নকল। ওর নিঃশ্বাস বন্ধ হয়ে আসে।

অপারেশন ইন অ্যান্ড আউট সফল হয়েছে। গিল্টি মিয়া এসে ওর খুব তারিফ করলো ওইদিন। অ্যাম্বুলেসে চড়ে হাই-প্রোফাইল মানুষটিকে নিরাপদে নিয়ে আসা চাট্টিখানি কথা নয়। বারবার ওর পিঠ চাপড়ায় গিল্টি মিয়া।

“কদম ইজ এ স্মার্ট বয়। কদম হয় একটা স্মার্ট পোলা।”

অ্যাম্বুলেন্সে চড়ে সেই যে এই ফ্ল্যাটে হাজির হয়েছে ও, আর বের হয়নি। বের হয়নি না বলে বের হতে দেয়া হয়নি বলাটাই বেশি যুক্তিযুক্ত। ফ্ল্যাটটা দু’জন ষন্ডামার্কা লোক পালা করে পাহারা দেয়, ওদের চোখ ফাঁকি দিয়ে একটা মাছিও বের হতে পারে না। হাই-প্রোফাইল লোকটা এখানে থাকেনি, তাকে অন্য কোথাও নিয়ে যাওয়া হয়েছে।

মামা-মামির জন্য কদমের টেনশন হয় খুব। বুড়ো লোকদুটো কেমন আছে, একমাত্র আল্লাহই জানে। ফোন দিতো ও, টেনশন করতে মানা করে দিতো। কিন্তু ফ্ল্যাটে আসার পর থেকেই ফোন সিজড। গিল্টি মিয়াকে মামা মামির ব্যাপারে জিজ্ঞেস করেছিল কদম। গিল্টি মিয়া জানায় মামা-মামি ভালো আছে। অযথা চিন্তা না করতে।

মোবাইল সিজ করায় সাপের গেমটাও আর খেলতে পারে না কদম। হোমস্ক্রিনে উপত্যকার ছবিও আর দেখতে পারে না। সবুজ উপত্যকা, কুঁড়েঘর আর রংধনুর সাত রং। দেখলেই মনটা ঠান্ডা হয়ে যেত।

গিল্টি মিয়া আরো জানায়-”অপারেশন ইন অ্যান্ড আউট সফল হইছে। কিন্তু আসল অপারেশনটাই কিন্তু বাকি রইয়া গেছে…অপারেশন আউট।

ওইটা শেষ হইলে আমরা সাকসেস। নাইলে ঘোড়ার ডিম।”

“অপারেশন আউট?” চোখদুটো গোল গোল করে প্রশ্ন করে কদম।

গিল্টি মিয়ার মুখে অশ্লীল হাসি। হাত দিয়ে সে বীর্যস্খলনের ইঙ্গিত করে। “ইয়েস। অপারেশন মাল আউট।”

গিল্টি মিয়ার এখন বিজনেস এক্সিকিউটিভের অবতার। গায়ে দামি স্যুট, টাই। হাতে ব্রিফকেস। চুল ব্যাকব্রাশ করা। মুখে ফ্রেঞ্চকাট। গা’ থেকে ভুরভুর করে ভেসে আসছে দামি পারফিউমের গন্ধ। কিন্তু মুখ আগের মত। লাগামছাড়া।

সে ধীরে ধীরে কদমকে পরবর্তী প্ল্যান শোনায়। এটারও একটা গালভরা নাম দেয়া হয়েছে-অপারেশন শোডাউন। প্ল্যানটা আগের চেয়ে সহজ মনে হয় কদমের। এক রিপোর্টারকে কিছু তথ্য দিতে হবে, এই তো?

এ আর এমন কঠিন কী?

ওর মতামত শুনে মুচকি হাসে গিল্টি মিয়া। দৈনিক তাজা খবরের রিপোর্টার মাহফুজ আহমেদের নাম বলে ও। কীভাবে তাকে অ্যাপ্রোচ করতে হবে, তাও শিখিয়ে পড়িয়ে দেয়।

মাহফুজ আহমেদ থাকে সেগুনবাগিচায়। সেবা প্রকাশনীর উল্টাদিকের গলির শেষ মাথায় একটা ক্রিম রংয়ের বাড়ি আছে। ওটার দোতলায়।

কদমকে মেইন রাস্তায় ষন্ডাদের একজন নামিয়ে দেয়। ষন্ডার গায়ের গন্ধ ভালো। গন্ধ শুঁকে কদম সহজেই বলে দিতে পারে কতদিন গোসল করেনি ও। মনে মনে হিসাব কষে কদম।

এক দিন, দুই দিন, তিন দিন…এক সপ্তাহ!

ষভা শুয়োরের মত ঘোঁত ঘোঁত করে কদমকে মনে করিয়ে দেয়-উনিশ-বিশ কিছু করলে চাকরিটা খোয়া যাবে, মামা-মামির তেরটা বাজবে, পা কেটে হাতে ধরিয়ে দেয়া হবে ইত্যাদি ইত্যাদি। কদম অবশ্য ঠিক বুঝে উঠতে পারে না কাটা পা নিয়ে সে করবেটা কী। কাটা পা কী হাতে নিয়ে ঘুরার জিনিস?

ডায়েরির ছেঁড়া পাতা ক’টা পকেটে আছে কিনা দেখে নেয় কদম। বুক পকেটে খসখস করছে কাগজ।

হ্যাঁ, আছে।

মাহফুজ আহমেদকে দেখে মনে হয় এই মাত্র ঘুম থেকে উঠে এসেছে। চুলগুলো পেছন দিক দিয়ে খাড়া, ঠোঁটের কোণায় লালা। পরনে স্যান্ডো গেঞ্জি আর সুতির লুঙ্গি। লুঙ্গির গিট বাম হাতে ধরা, ডান হাতে দরজার হাতল। হাত ফসকালেই ইজ্জতের ফালুদা হয়ে যাবে।

ড্রইংরুমটাই শোবার ঘর হিসেবে ব্যবহৃত হয়। বিছানায় সবুজ মশারি খাটানো। একপাশে সোফাসেট, টেবিল। তবে সব পাশে একটা জিনিস কমন-বই।

লোকটা ঢুলু ঢুলু চোখে ওর দিকে তাকায়। “কী চাই?”

কদম কী চায় তার হালকা আভাস দেয়। তাতেই কাজ হয়। ঘুম নিমেষে উবে যায় মাহফুজ আহমেদের ঢুলু ঢুলু চোখ থেকে, ডান হাতে ধরে রাখা দরজার হাতল পুরোপুরি ফাঁক হয়ে যায়। দুই হাত দিয়ে লুঙ্গিটা ভালো মতো গিঁট দিয়ে নেয় সাংবাদিক। তারপর, বই ফ্লোরে ফেলে কদমের জন্য সোফায় জায়গা করে দেয়া হয়। “বসেন ভাই, বসেন। চা চলবে, চা?”

কদম চা খাবে না। প্রথমে বসে সে ভেতরে ভেতরে খানিকটা গুছিয়ে নেয়। তারপর বলতে শুরু করে। শুরু থেকেই শুরু করে ও–

“মেহবুব স্যারের হার্টের সমস্যা আছে। ডায়বেটিক্সও আছে। চেকআপের জন্য আমাদের হসপিটালে প্রায়ই আসতেন। একবার হার্টের সমস্যায় মাথায় ঘুরান্টি খায়া পইড়া দুই দিন হসপিটালে ছিলেন। ওই সময় আমি ছিলাম রুম ক্লিনার কাম রুম বয়। ওইখান থিকা আমাদের পরিচয়। মেহবুব স্যার আমারে বেশ লাইক করতেন, সুখ-দুঃখের কথা কইতেন। কয় দিন ধরে সময়টা যে খুব খারাপ যাইতেছে ওইগুলা বলাবলি করতেন উনি। খুব টেনশনে থাকতেন, বলতেন উনারে কে জানি ফলো করতেছে। এর মধ্যে দেশ-বিদেশের অনেকেই আছে। উনি কাউরে বিশ্বাস করতে পারতেছেন না, উনার কাজের ছেলেরেও না। কিছুই ভালো লাগতো না স্যারের। একবার তো রাগে-দুঃখে কইয়াই দিলেন, এইভাবে বেশিদিন টিইক্যা থাকা আমার পক্ষে সম্ভব না। এরচেয়ে সুইসাইড ভালা। আর ওরাও ওরে বাঁচতে দিবো না। রাত-বিরাতে উড়াধুরা ফোন আসে। অমর হওয়ার ট্যাবলেট/বড়ি চায়, নইলে লাশ শেয়াল-কুত্তায় খাবে। এরচেয়ে সুইসাইড ভালা না, কন?”

মোবাইলের রেকর্ডার অন। মনোযোগী শ্রোতার মত গালে হাত দিয়ে বসে আছেন দৈনিক তাজা খবরের ডেপুটি স্টাফ রিপোর্টার। পর্দার ফাঁক দিয়ে কাউকে উঁকি-ঝুঁকি মারতে দেখা যায়। কদম গা করে না অতোটা। সে তার কথা চালিয়ে যায়। বুক পকেট থেকে কাগজ বের করে বাড়িয়ে ধরে।

“মেহবুব চৌধুরীর ডায়েরির পাতা। মরার দিন সকালে চেক আপে আসছিলেন উনি। খুব ইমোশনাল হইয়া বললেন, ‘কদম আমি মনে হয় বেশিদিন বাঁচবো না। তুমি এই পাতা কয়টা রাখো। এইগুলা খুব গুরুত্বপূর্ণ। সেভ কইরা রাখবা, উপযুক্ত মানুষ পাইলে দিবা। বুঝছো? এইগুলা বলে ডায়েরির পাতা কয়টা আমার হাতে ধরায়া দিলেন। সুযোগ পাইলে আপনার খুব তারিফ করতেন উনি। বলতেন ‘মাহফুজ সাব খুব ভালা সাংবাদিক। উনারে তাজা খবরে মানায় না। উনার আরো ভালো পত্রিকায় চাকরি করা দরকার। এই জন্য এগুলা নিয়া আপনার কাছে আসলাম। আপনে এইগুলার একটা গতি করেন, স্যার।”

মিনতিভরা চোখে তাকিয়ে থাকে কদম। সাংবাদিক মাহফুজ আহমেদ তখন উড়ছেন, ড্যান্ডিখোর আকবরের পঙ্খিরাজ ঘোড়া যেন তিনি। মেঘ কেটে সুন্দর এগিয়ে যাচ্ছেন।

“আপনাকে প্রফেসর মেহবুব আরেফিন চৌধুরী আর কিছু বলেন নাই?” এক ফাঁকে কদমের দিকে প্রশ্ন ছুঁড়ে দেন সাংবাদিক।

কদম খানিকক্ষণ ভাবে। তারপর বলে, “স্যার খালি একটা কথাই কইতেন। বারবার কইতেন। কইতেন, টমি মিয়া সব জানে।“

“টমি মিয়া সব জানে?”

“হ। টমি মিয়া সব জানে।”

*

অধ্যায় ৩৬

ক্লান্ত-শ্রান্ত রফিকুল ইসলাম খাবার রুমে আনিয়ে নেন রাতে। আহামরি কোন মেন না। ভাত, ডাল আর মাছ দিয়ে শিমের তরকারি। ওগুলোই চেটেপুটে খান তিনি।

সারাদিন টো টোঁ করে ঘুরে বেড়িয়েছেন। আজ সঙ্গি মিলেনি। জহির খুব ব্যস্ত, আজ দু’টা পরীক্ষা নিতে হবে। তাছাড়া খাতা দেখার চাপও আছে। তাই আর এদিকে আসা হয়নি ওর। যা করার আজ একলাই করেছেন রফিকুল ইসলাম। আধুনিক বুদ্ধা আশফাকুজ্জামানের সাথে কথা বলে রেজিস্টারেও ঢু মেরেছিলেন একবার। এতদিনে মেয়েটা চিনে গেছে তাকে। তাকে দেখে পরিচিতের হাসি দেয়।

রফিকুল ইসলাম কিছু তথ্য চান। জাকিয়া সুলতানার ব্যাপারে। তার ন্যাশনাল আইডি কার্ড, স্থায়ী ঠিকানা, তার কিছু হলে পিএফ ও গ্র্যাচুইটির টাকা কে পাবে-এ সংক্রান্ত তথ্য। মেয়েটা ওগুলো একে একে জোগাড় করে দেয়। পিএফ-গ্র্যাচুইটির ঘরে একটা পরিচিত নামের দেখা মিলে-অসীম বড়য়া। তথ্য-উপাত্ত নিয়ে আবার বেরিয়ে পড়েন তিনি।

সুগার সোহানের গড়াগড়ির জায়গায় গিয়েছিলেন আবার। শুনলেন সোহান আজ গড়াগড়ি দিতে আসেনি। ওর ঠিকানা জোগাড় করে বাসায়ও একবার ফুঁ দেন রফিকুল ইসলাম। উদ্দেশ্য বাসায় গড়াগড়ি দিচ্ছে কিনা দেখা।

বাসায় কেউ নেই। মা শিক্ষিকা, একটি বেসরকারি কলেজে পড়ান। বিকালের দিকে বাসায় ফিরবেন। বাবা চাকরিজীবী, তিনি অবশ্য আর কখনোই ফিরবেন না। বছর সাতেক আগে পাড়ি জমিয়েছেন না ফেরার দেশে। তাদের একমাত্র সন্তান সোহান।

তথ্যগুলো দেয় কাজের মেয়েটা। বাসায় ওই একমাত্র বাসিন্দা। আর কিছু সাদা বিড়ালকে দেখা যায় ওর পায়ের কাছে ঘুরঘুর করছে।

“সোহান কোথায়?”

গোয়েন্দার প্রশ্ন শুনে ঠোঁট উল্টায় মেয়েটা। “মামায় যে কই থাকে!”

“মামার রুমটা দেখতে পারি?”

মেয়েটা খানিকক্ষণ ইতস্তত করে ভেতরে ঢুকতে দেয় রফিকুল ইসলামকে। সোহানের রুমের দরজা খুলে দাঁড়ায়। ভেতরে ভোঁতা একটা গন্ধ, সিগারেট খোরদের ঘর থেকে এরকম গন্ধই মিলে। ঘরটা মাঝারি আকৃতির। আসবাব বলতে টেবিল, চেয়ার, খাট ও ওয়াড্রোব। দেয়াল জুড়ে পোট্রট টাঙ্গানো। জাকিয়া সুলতানার পোট্রট। গালে হাত দিয়ে আছেন, চেয়ারে বসে আছেন। নানা স্টাইলের, নানা ভঙ্গিমার।

পকেট থেকে মোবাইল বের করে টপাটপ কয়েকটা ছবি তুলে ফেললেন রফিকুল ইসলাম। দেয়ালের ছবি, ঘরের ছবি। আরো কিছুক্ষণ ঘাটাঘাটি করে বেরিয়ে পড়েন তিনি।

তার মাথায় তখনো খচখচ করছে একটা জিনিস-পুরা শরীরে ধনের ট্যাটু…

কথাটা গতকাল সোহান হোটেল চুগতাইয়ে বসে বলেছিল। তখন মাথায় ধাক্কা লাগেনি, এখন যতবার ভাবছেন ততবার ধাক্কা লাগছে।

জাকিয়া খানের পুরো শরীরে পুরুষাঙ্গের ছবি আঁকা এটা সোহান কীভাবে জানলে? জাকিয়া খান কী তবে তার নগ্ন শরীর যাকে তাকে দেখিয়ে বেড়ায়? নাকি ব্যাপারটা ভিন্ন? হয়তোবা জাকিয়া খান শেষমেষ সোহানের অনুরোধে নুড চিত্রকর্মের মডেল হতে রাজি হয়েছে। বিচিত্র কিছুই না। অনুরোধে চেঁকি গেলার দৃষ্টান্ত ইতিহাসে আরো আছে।

কিন্তু জাকিয়া খানের কেসটা আসলে কী? দুধ চা কিলার কেসে তার ভূমিকা কোথায় এবং কতখানি? আশফাকুজ্জামান বলছিল অনেকে মনে করে লালন বৈরাগী ও জাকিয়া খানের মাঝে অ্যাফেয়ার ছিল। বৈরাগী নাকি জাকিয়া খানের ফ্যান ছিলেন? সত্যি নাকি?

রফিকুল ইসলাম চট্টগ্রাম চারুকলায় আরো কয়েকজনের সাথে কথা বলে দেখেছেন। সবার মতামত দেখা গেল কাছাকাছি। গুজব আছে, ওদের মাঝে একটা সম্পর্ক ছিল। সেই গুজবের মাঝে সত্যতা কতটুকু? আর কতটুকু গুজব?

রফিকুল ইসলাম ভাবতে ভাবতেই একটা কিনারার খোঁজ পান। মিসেস লালন বৈরাগী। লালন বৈরাগীর প্রাক্তন স্ত্রীর সাথে কখনোই কথা হয়নি রফিকুল ইসলামের। প্রায় আড়াই বছর আগে ওদের ছাড়াছাড়ি হয়েছে। তারপর আরেকটা বিয়ে করেছেন ভদ্রমহিলা। এখন ঢাকায় বসবাস।

প্রথম দিনেই ভার্সিটিতে লালন বৈরাগী ওরফে দুলাল হাসানের রেকর্ড ঘাঁটাঘাঁটি করা শেষ। বৈরাগী তার চাকরিজীবনের প্রাপ্ত পিএফ, গ্র্যাচুইটি ও সার্ভিস বেনিফিটসের নমিনি হিসেবে তার বৌকেই নির্বাচন করে রেখেছিলেন। চাকরি চলাকালীন সময়ে তার মৃত্যুতে বৌ দিলরুবা খানমই সার্ভিস বেনিফিটসের সমুদয় টাকা পেতেন। কিন্তু চাকরি চলাকালীন সময়ে তার কিছু হয়নি, তিনি স্বেচ্ছায় চাকরি ছেড়ে এসেছেন। বিশ্ববিদ্যালয় কর্তৃপক্ষও তার সাথে সমস্ত লেনদেন চুকিয়ে দিয়েছে।

প্রথম দিন লালন বৈরাগীর বাড়ি দেখে আসার পর রফিকুল ইসলাম একবার ফোন দিয়েছিলেন দিলরুবা খানমকে, উনি ফোন ধরেননি। আজ চারবার রিং শেষ হতেই ফোন রিসিভ হয়। ওপাশ থেকে একটা ভারি গলা ভেসে আসে।

“হ্যালো।”

“হ্যালো, মিসেস বৈরাগী বলছেন?”

“নট এনিমোর।” খানিকটা বিরক্ত শোনায় ভদ্রমহিলার গলা।

“সরি, দিলরুবা খানম। আমি রফিকুল ইসলাম বলছি। সিনিয়র ইনভেস্টিগেটর অভ পুলিশ। ভালো আছেন আপনি? কথা বলা যাবে একটু?”

সাময়িক বিরতি। ওপাশের জন ভাবছে। হয়তোবা কথা বলা ও নীরব থাকার উপকারিত-অপকারিতা নিক্তিতে মাপছে। উপকারিতা জিতে যায়।

“বলেন।”

“আপনার এক্স-হাজবেন্ডের খবর নিশ্চয় শুনেছেন আপনি?”

“জি, শুনেছি। কিন্তু আপনারও তো শোনার কথা যে এক্স-হাজবেন্ডের সাথে আমার ছাড়াছাড়ি হওয়ার প্রায় আড়াই বছর হলো।”

“জি, আমি জানি। আপনি তো ওকে কাছ থেকে দেখেছেন, তাই না? লালন বৈরাগী মানুষ হিসেবে কেমন ছিলেন?”

“অ্যাভারেজ। গড়পড়তা মানুষ। প্রচুর পরিমাণে লোভ আছে, হিংসা আছে, রাগ আছে, ঘৃণা আছে। চরিত্রও খুব একটা সুবিধার না। যার তার সাথে শুয়ে পড়তে পারে এই লোক। ছাত্রি, ছাত্রির মা কেউ বাদ যায় না ওর লিস্ট থেকে। ওর মতো লোক হলো সমাজের ক্যান্সার। বিষফোঁড়া।”

এ ধরণের একটা জবাব তিনি আশা করছিলেন। পেয়ে তাই বিস্মিত হন না রফিকুল ইসলাম। “আর জাকিয়া সুলতানার সাথে উনার সম্পর্ক?”

“এই লোকটা শরীর ছাড়া কিছু বুঝে না। জাকিয়া সুলতানার সাথে ওর সম্পর্ক ছিল। সুলতানাকে ও ফ্যান্টাসাইজ করতো, দেবী মানতো রীতিমতো। ওই ছিনাল মাগীটাও খুব একটা সুবিধার ছিল না। কাউকে দেখলেই ঢলে পড়তো।” পরের কথাগুলো তিক্ততার বারুদে ঠাসা। “আর্টিস্ট লোকগুলা লুচ্চা শ্রেণীর হয়। পুরা দুনিয়াটাই ওদের জন্য এক বিরাট হোল, ঢুকানোর হোল। একদিন বাসায় এসে মেয়েটাকে হাতে নাতে পেয়ে গেলাম, ফস্টি নস্টি করতে আসছিল। আমাকে দেখে ফেরেশতা সাজে, এদিক দিয়া যাচ্ছিলাম, ভাবলাম ভাবিকে দেখে যাই। চুতমারানি, তুই কারে দেখতে আসছস আমি জানি না, না?”

ওপাশের আগুনের তাপে কানটা ঝাঁ ঝাঁ করতে থাকে রফিকুল ইসলামের। দমকল ডাকার সময় হলো কী?

উত্তাপ তখনো ছড়িয়ে যাচ্ছেন দিলরুবা খানম। “উইদিন ওয়ান উইক, ডিভোের্স দিয়ে আসি কুত্তার বাচ্চাটাকে। কর রংটং। আরো বেশি করে কর। আমার কী? ওই চ্যাটের বাল বাঁচলো না মরলো তাতে আমার কিছু যায় আসে না। মরলে বরং পৃথিবীর লাভ। রাখতেছি।”

লাইনটা ডেড হয়ে যায়। টুট টুট টুট।

*

অধ্যায় ৩৭

পরদিন চারটা প্রথম সারির দৈনিক পত্রিকা বক্স নিউজ করলো একই শিরোনামে-টমি মিয়া সব জানে। বক্স নিউজের সাথে ছবি জুড়ে দেয়া। ড. মেহবুব আরেফিন চৌধুরীর ডায়েরির ছবি। সাংবাদিকরা ডায়েরি বিশ্লেষণ করে যা বুঝেছেন তা হলো, টমি নামে ডক্টরের একটা পোষা কুকুর আছে। জাতে ল্যাব্রাডর রিট্রিভার। চায়না থেকে ডক্টরের আহরিত জ্ঞান/সম্পদ ওই কুকুরটার হেফাজতে আছে বা ওই জ্ঞান/সম্পদ কোথায় পাওয়া যেতে পারে তার সন্ধান কুকুরটা দিতে পারবে।

মাহফুজ আহমেদ আবার এক কাঠি সরেস। সে ল্যাব্রাডর জাতের ঠিকুজি-কুলুজি, কোথায় পাওয়া যায়, ওদের বৈশিষ্ট্য-সব বের করে পত্রিকায় দিয়ে দেয়। অকুস্থলে গিয়ে একে তাকে জিজ্ঞেস করে জেনেও যায় ডক্টরের বাড়ির ল্যাব্রাডর এখন সৌখিন কুকুর পালক মোস্তফা জামানের জিম্মায়। মোস্তফা জামান পেশায় ব্যবসায়ী। তার একটা ইনডেন্টিং ফার্ম আছে। ব্যবসায়ের কাজে প্রায়ই হিল্লি-দিল্লী করা লাগে। দেশে ফেরার সময় প্রায়শই বিভিন্ন জাতের কুকুর সাথে নিয়ে ফেরেন তিনি। কানাডা থেকে এনেছিলেন চারটা ল্যাব্রাডরের জাত। এর একটা ডক্টরসাহেবকে গিফট দিয়েছিলেন মোস্তফা জামান। ডক্টরসাহেব এসেছিলেন ওর বাসায় নিমন্ত্রণ খেতে। এসে ফ্যাকাশে হলুদ ল্যাব্রাডর দেখে খুব ভালো লেগে যায় তার। মোস্তফা জামান দেখলেন ডক্টরকে উপহার দিলেও ওর কাছে তিনটা থেকে যায়। তাই হাসিমুখেই একটা ডক্টরের হাতে ধরিয়ে দেন তিনি।

মোস্তফা জামান একটা ইন্টারেস্টিং তথ্য দেন। সেদিন কিছু দুষ্কৃতিকারীর খপ্পরে পড়েছিল ওর কুকুরের দল। দুষ্কৃতিকারীরা টার্গেট করেই এসেছিল। কে জানে, হয়তোবা ডক্টরের ফ্যাকাশে হলুদ ল্যাব্রাডরই ছিল ওদের কাঙ্ক্ষিত টার্গেট। যাই হোক, ল্যাব্রাডর হাতছাড়া হয়নি। তবে মাঝখান দিয়ে ক্রসফায়ারে পড়ে তিনটাকে পটল তুলতে হয়েছে :

কুকুর নাম্বার এক, জার্মান শেফার্ড

কুকুর নাম্বার দুই. রটওয়েলার

কুকুর নাম্বার তিন, ব্লাডহাউন্ড

কিন্তু এক হালি ল্যাব্রাডরের কোন ক্ষতি হয়নি। এখনো বহাল তবিয়তে আছে। চোর পালালে মানুষের বুদ্ধি বাড়ে। মোস্তফা জামানেরও বেড়েছে। এখন বাড়ির সিকিউরিটি টাইট। গার্ড এখন দু’জন। চারদিকে সিসিটিভি ক্যামেরা।

“আর কেনেলেও অলটাইম তালা লাগানো থাকে। দরজাটাও বেশ মজবুত…”

“কেনেল?”

চার দেয়ালের লম্বা শেডটা দেখিয়ে দেন মোস্তফা জামান। “এটাকেই ইংরেজিতে কেনেল বলে।”

গ্রীন সিগন্যাল না পেলে গেটের ভেতরে নতুন কাউকে ঢুকতে দেয়া হচ্ছে না। মাহফুজ আহমেদকেও থামিয়ে দিয়েছিল গার্ড দু’জন। গেটে ছোটখাট ইন্টারভিউ পর্ব শেষে, আইডি কার্ড-টার্ড দেখিয়ে তবে অনুমতি মেলে।

ডক্টরের এই ল্যাব্রাডর কাহিনী লুফে নেয় প্রাইভেট টিভি চ্যানেলগুলো। তারা ক্যামেরা নিয়ে হাজির হয় মোস্তফা জামানের বাসা থান্ডার ইন প্যারাডাইসে। গেট দেখায়, গেটের সামনে দন্ডায়মান দু’জন গার্ড দেখায়। চেহারায় সিরিয়াস ভাবভঙ্গি আর হাতে মাইক্রোফোন নিয়ে দাঁড়িয়ে যায় সাংবাদিককুল।

সবুজ পাতা টিভি মাসখানেক আগের একটা সাক্ষাৎকার বারবার প্রচার করতে থাকে। সাক্ষাৎকারটা প্রফেসরের বাসার ছাদে নেয়া। প্রফেসর সাক্ষাৎকার দিচ্ছেন, কুকুরটা ঘুর ঘুর করছে। সাক্ষাৎকারের ফাঁকে প্রিয় কুকুরের মুখে গুঁজে দিচ্ছেন বিস্কুট। দূরে চলে গেলে মাঝে মাঝে আদুরে গলায় ডাকছেন, “টমি, কাম হিয়ার। টমি, কাম হিয়ার।”

সোনার বাংলা টিভিতে দেখানো হয় টমির লাইফস্টাইল। টমি ভোরবেলা উঠে মনিবের সাথে হাঁটতে বের হতো। মোহাম্মদপুর মসজিদের উল্টাদিকে একটা ছোট্ট মাঠ আছে, টমির খুব প্রিয় জায়গা। ঘাসে গড়াগড়ি খেত সে, আর মনিব মেহবুব আরেফিন ফ্রি হ্যান্ড এক্সারসাইজ করতেন। উঠতেন, বসতেন, দৌড়াতেন, স্ট্রেচ করতেন। দুই সাইডে দুটা গোলপোস্ট আছে। গোলপোস্ট ধরে ঝুলাঝুলি করতেন ডক্টর।

ঘন্টাখানেক ব্যায়াম শেষে ক্লান্ত সারমেয় ও মানুষ ঘরে ফিরে আসতো। ব্রেকফাস্টের সময় তখন। ডক্টরের জন্য ব্যালান্সড ব্রেকফাস্ট। দুধ, কলা, জেলি সহকারে দুইটা পাউরুটি, ডাবল ডিমের মামলেট ও এক গ্লাস কমলার জুস। মাঝে মাঝে টেস্ট বদলাবার জন্য আধা বাটি টক দই খান ডক্টর, কখনো সখনো পাউরুটির বদলে থাকে বাটিভর্তি কর্নফ্লেক্স। কর্নফ্লেক্স ভারি পছন্দ ছিল ডক্টরের, সুযোগ পেলেই গপাগপ কর্নফ্লেক্স গিলতেন।

আর টমি’র জন্য রেডি থাকতো বাটি ভর্তি সারমেয় খাদ্য। প্রায়শই ওর পাতে পরিমাপমতো মাংস থাকে, কখনো সখনো ফলমূল। গাজর টমির খুব পছন্দের খাবার। ডক্টর আবার গাজর পছন্দ করতেন না। শুধুমাত্র টমি’র জন্য ঘরে গাজর ঢুকতো। খেয়ে-দেয়ে টমি হালকা ঘুমিয়ে নিতো। আবার। উঠতো ঘন্টাদুয়েক পরে। ততক্ষণে ভার্সিটিতে চলে গেছেন ডক্টর। ঘরে। মানুষ বলতে স্রেফ দু’জন। আকবর আর রাঙ্গার মা।

দস্যিপনায় সময় কাটতো টমি’র। ওর খেলার প্রধান সাথি ছিল আকবর। আকবর বল ছুঁড়ে দিতো, টমি ছুটে গিয়ে বল নিয়ে আসতো। বলের চর্তুদিকে দাঁতের অসংখ্য দাগ। কামড় দিয়েছে যেখানে সেখানে রীতিমত দাঁতের পূর্ণাঙ্গ নকশা বসিয়ে দিয়েছে টমি।

কিছু বিশেষ দিন আছে যা ডক্টর খুব মান্য করতেন। যেমন পহেলা বৈশাখ। ওইদিন রাতে বারবিকিউ পার্টি হতো। ছাদের ফাঁকা জায়গায়। আগুনে ঝলসে মাংস বানাতেন ডক্টর। নিজে খেতেন, অন্যদের খাওয়াতেন। খাওয়ার ফাঁকে ফাঁকে গানবাজনা চলতো। ডক্টর ভালো গিটার বাজাতে পারতেন, কখনো সখনো খালি গলায় গান ধরতেন। কুইনের জগদ্বিখ্যাত গান :

I want to break free
I want to break free
I want to break free from your lies
You’re so self satisfied I don’t need you
I’ve got to break free
God knows, God knows I want to break free

টমি লেজ দুলিয়ে নাচতে, নাচতো আকবরও। চাঁদের স্লান আলো ওদের হাসিমাখা মুখে মৃদু পরশ বুলিয়ে দিতো।

*

অধ্যায় ৩৮

টমি মিয়া সব জানে!

খবরের শিরোনাম দেখে ভ্রু কুঁচকাতেই হয় রফিকুল ইসলামকে। ঢাকার ঘটনা নিত্যনতুন দিকে মোড় নিচ্ছে। ডায়েরির লেখা পড়ে সবাই ভাবছে ডক্টর হয়তোবা তার প্রিয় কুকুরের মাঝেই তার আবিষ্কৃত বস্তুটি রেখে গেছেন। কিন্তু সেই আবিষ্কৃত বস্তুটি কী?

দৈনিক তাজা খবর গোষ্ঠীর ধারণা আবিষ্কৃত বস্তুটি চার কোন লুপ্ত রেসিপি যা চাইনিজ সন্ত শ্যানংয়ের আমলের। আরেক সাংবাদিক শ্যাংকে নিয়ে মশলাদার আর্টিকেল লিখেছে। তার কলমের ছোঁয়ায় শ্যানং পরিণত হয়েছেন এক মিথিক্যাল গডে।

রফিকুল ইসলাম ঢাকা ছেড়ে চট্টগ্রামের দিকে দৃষ্টি দেন। চট্টগ্রামে আজ ঝিরিঝিরি বৃষ্টি। সাগরের অবস্থা ভালো না। নিম্নচাপ। বৃষ্টির সাথে সাথে হঠাৎ শীতও লাগতে শুরু করেছে। একটা ফুল হাতা শার্ট গায়ে চাপান তিনি।

আলস্য ভর করেছে আজ তার মাঝে। জোর করেই রুম ছাড়তে হয়। জানেন, রুমে থাকলে লেপের নিচ থেকে আর বের হওয়া হবে না।

মাথায় কিছু জিনিস জট পাকিয়ে গেছে, না দৌড়ালে খুলবে না। রফিকুল ইসলাম আগেও ব্যাপারটা খেয়াল করেছেন। দৌড়ালে বা হাঁটলে তার মাথা খুলে ভালো। জটিল জিনিসও সহজে চিন্তা করতে পারেন। রুমে গিয়ে শার্ট বদলে টি-শার্ট গায়ে চড়ান। তারপর হোটেল থেকে নেমে হাঁটা শুরু করেন। বৃষ্টির শীতল জলধারায় কেঁপে কেঁপে উঠে তার শরীর। প্রথম প্রথম মনে হয় শীতে বুঝি জমেই যাবেন। কিন্তু ধীরে ধীরে গা-সওয়া যায়। আর ঠান্ডা লাগে না।

কেসটা নিয়ে কিছু খটকা তাকে নিয়ত খোঁচাচ্ছে।

খটকা নাম্বার একঃ জহিরের নক দেওয়া। জহির বলছিল এ্যাফিতির ব্যাপারটা ও ধরতে পারেনি, ওর এক ফেসবুক ফ্রেন্ড ব্যাপারটা দেখিয়ে দিয়েছে। সেই ফেসবুক ফ্রেন্ডের নাম সোবাহান আকবর। জহিরের কাছ থেকে লিংক নিয়ে রফিকুল ইসলাম ওই আইডিতে একবার ঢুঁ মেরেছিলেন। প্রোফাইলে একটা ইয়টের ছবি। ইয়টের নাম-গার্ডেন অভ এডেন। প্রোফাইলে আর তেমন কিছুই নেই। ঠিকানা চট্টগ্রাম লেখা। তিনি একটা মেসেজ পাঠিয়েছিলেন, রিপ্লাই দেয়নি।

খটকা নাম্বার দুইঃ দ্য টি অভ শ্যানং নামে যে একটা ছবি বৈরাগী আঁকছেন, এটা সোহান জানলো কীভাবে? ছবিটা সাম্প্রতিক, তার ওপর অসমাপ্ত। একমাত্র ওর বাসায় গেলে এটার সম্পর্ক জানতে পারার কথা। তাছাড়া বৈরাগী আর সোহানের মাঝে সাপে-নেউলে সম্পর্ক। একজন যে আরেকজনকে বাসায় আমন্ত্রণ জানাবেন, এরকম পরিস্থিতি ছিল কী? জবাবটা না হওয়ার সম্ভাবনাই বেশি। তাহলে ছবিটার সম্পর্কে ও কীভাবে জানলো?

তিনপাক ঘুরে আবার হোটেলে ফিরে আসেন তিনি। নিচতলায় রেস্টুরেন্ট। ভুনা খিচুড়ির অর্ডার দেন তিনি। বৃষ্টি বাদলার দিনে খিচুড়ি জমবে ভালো, সাথে গরম গরম চা। দুধ চা। দুধ চা খেয়ে খুনিকে পাকড়াও করতে হবে…

তার ঠিক মুখোমুখি রেস্টুরেন্টের পেছনের দরজা। দরজাটা খোলা। বাইরে ফোঁটা ফোঁটা বৃষ্টি পড়ছে। কিছু বিশাল সাইজের মুরগি দেখা যায়। টার্কি মুরগি। খুঁটে খুঁটে খাবার খাচ্ছে। হাঁটছে, ঘুরছে আবার নিচু হয়ে খুঁটে খুঁটে খাচ্ছে।

ভুনা খিচুড়ির প্লেট রেখে যায় ওয়েটার। “চা এখন দেব, না খাবার পর?” ওয়েটার জিজ্ঞেস করে।

রফিকুল ইসলাম আনমনা, তার দৃষ্টি তখনো টার্কি মুরগিটার ওপর নিবদ্ধ। কী জানি মনে পড়ি পড়ি করেও পড়ছে না।

রেস্টুরেন্টটা জনবিরল। তার উল্টা দিকে এক দম্পতি বসেছে। তরুণ তরুণী। মেয়েটা মুগ্ধ নয়নে টার্কি মুরগিটার দিকে তাকিয়ে আছে। নিচু গলায় কী জানি বলে ও ছেলেটাকে।

ছেলেটা উঠে দাঁড়ায়। দরজার কাছে গিয়ে পকেট থেকে মোবাইল বের করে। টার্কিগুলো নির্বিকার। এখনো ওগুলো খুঁটে খুঁটে খেয়েই যাচ্ছে।

ঝটপট কয়েকটা ছবি তুলে টেবিলে ফিরে আসে ছেলেটা। আর রফিকুল ইসলামের গেরোও খুলে যায়।

প্যাঁক প্যাঁক করে সাঁতার কাটে আর খায়!

*

অধ্যায় ৩৯

টমি নাটক নতুন দিকে মোড় নেয়।

টমি যে মানুষ না, সারমেয় এটা পুরো দেশবাসী জেনে গেছে। সে কী খায়, কতটুকু খায়, কীভাবে পয়লা বৈশাখে নাচানাচি করে তাও সবাই জেনে গেছে। সবাই এও জেনে গেছে মৃত্যুর আগে ডক্টর মহামূল্যবান কোন তথ্য এই বিশ্বস্ত কুকুরের কাছে সঁপে গেছেন। এরপর আর বসে থাকে না আমাদের গল্পের কুশীলববৃন্দ।

কাজে নেমে যায় সিআইএ সাউথইস্ট এশিয়া ডেস্কের চিফ অভ অপারেশন্স ডেভিড কর্নওয়েল ও তার দল। রাইলি’র খোঁজ এখনো মেলেনি, কিং আহত। তবে মোহাম্মদপুর অভিযানের কথা শুনে আর বসে থাকেনি কিং। এ জায়গায় এসে নিজের ইজ্জত খুইয়েছে ও, হৃত ইজ্জত পুনরুদ্ধারে দরকার হলে প্রাণ খুইয়ে আসবে। তবু হসপিটাল বেডে বসে আহত নিতম্ব ও কাঁধ ধরে আহাজারি করবে না।

রাশিয়ানরাও নিশ্চেষ্ট বসে নেই। পেটে গুলি খাওয়া সত্ত্বেও ইভান সারভব ওরফে বুলশিট কাজে নেমে পড়ে, সাথে সঙ্গি এজেন্ট মলোটভ। ক্রেমলিনকে বৃদ্ধাগুলি দেখিয়ে আলাদাভাবে লোক পাঠিয়েছেন এফআইএসের বাংলাদেশ প্রধান ফিওদর স্মোলভ। দরকার হলে নিজ দেশের সুপারএজেন্ট বুলশিটের খুলি গুলিতে ঝাঁঝরা করে দিবেন, তবু ওই ল্যাব্রাডরে তার হাত পড়তে দিবেন না তিনি।

গুপ্তচোখ কাল্টের সদস্যরাও সক্রিয়। ন্যাংটা বুড়ো বুলশিটের সাথে লড়াইয়ে ডান হাত হারিয়েছে যদিও, কিন্তু নিষিদ্ধ ফল উদ্ধারের স্পৃহা হারায়নি একটুও। বরং বেড়েছে। সব ন্যাংটারা কাপড় পরে প্রস্তুতি নিয়ে নেয়। তাদের সদস্যরা কমে গেছে, কিন্তু টাকা ছড়িয়ে তোক ভিড়াতে সময় লাগে না বেশি।

ঘুঘুও প্রস্তুত। সকালবেলা টমির খবর চাউর হবার পর থেকে পুলিশের সাথে সাথে মোহাম্মদপুরে ডিউটি দিচ্ছে রাষ্ট্রীয় গোয়েন্দা সংস্থা। চাইলে টমিকে নিজেদের হেফাজতে নিয়ে যেতে পারে তারা। কিন্তু ডিপার্টমেন্ট হেড তানজীম ওয়ালিদ বাদ সাধেন। তিনি জানেন দেশ-বিদেশের অনেকেই টমিকে পাওয়ার জন্য মরিয়া। তাই ফাঁদ পেতে বসে থাকেন তিনি ও তার দলবল। এক ঢিলে কয়েকটা পাখি মারার স্বপ্নে বিভোর তিনি। সাদা পোশাকে সাধারণ মানুষদের ভিড়ে মিশে থাকে ঘুঘু বাহিনী।

আলমগীর আবারো ঘুঘু বিক্রেতার ছদ্মবেশে আছে। সকাল থেকে এ পর্যন্ত তিনটা ঘুঘু বিক্রিও করে ফেলেছে ও। মাঝে মাঝে মোড়ের টং দোকানে গিয়ে গলা ভিজিয়ে আসছে। টং দোকানে মারাত্মক ভিড়। দোকানির দম ফেলবার ফুসরত নাই। খালি চায়ের অর্ডার।

“মান্নান ভাই, দুইটা দুধ চা।”

“মান্নান ভাই, রং চা।”

“মান্নান ভাই, আদা চা।”

মান্নান মিয়া অর্ডার শুনে চা তৈরি করে যায়। দুধ চা, রং চা, আদা চা। ভিড় কিন্তু ক্রমান্বয়ে বাড়তেই থাকে। বেঞ্চিতে জায়গা হয় না। মানুষজন দাঁড়িয়েই চা গিলে।

আকাশের অবস্থা ভালো না। সকালে এক পশলা বৃষ্টি হয়ে গেছে। তারপর থেকে থেমে থেমে বৃষ্টি দিচ্ছে। আলমগীর শুনেছে বঙ্গোপসাগরে নাকি নিম্নচাপ। আজ আবহাওয়া এরকমই থাকবে।

আবহাওয়া নিয়ে কারো মাঝে কোন মাথাব্যথা নেই। আজ টক অভ দ্য টাউন টমি। ড. মেহবুব আরেফিন চৌধুরীর প্রিয় ল্যাব্রাডর। “লক্ষ কোটি টাকার রহস্য যার মাঝে লুকিয়ে আছে।

একজন বলে বসলো, “লোভে পইড়া মোস্তফা জামান নিশ্চয়ই কুত্তাটা ছিইড়া ফালাফালা কইর‍্যা ফালাইছে…”।

কথাটা মাটিতে পড়তে দেয় না কেউ। “হু, লোকটার ভাবগতিক এমনিতেই সুবিধার না। এতো এতো কুত্তা দিয়া কী করে ও?”

“লোকটা কুত্তার মাংস খায়, বুঝলেননি? কোরিয়ানরা যেমন কুত্তার মাংস খায়। মোস্তফা জামান আধা কোরিয়ান। ওর বাসায় চাকরি করতো একজন, সে বললো…”।

চা চলতে থাকে। দুধ চা, আদা চা, রং চা। আড্ডাও চলতে থাকে। আপনমনেই গুনগুন করছিল চা দোকানি মান্নান মিয়া।

“জীবনের সবচেয়ে বড় রহস্যটা কী, কন দেহি ভাইসাব?” হঠাৎ দরাজ গলায় প্রশ্ন করে বসে ও।

নড়েচড়ে বসে মান্নান মিয়ার নিয়মিত খদ্দেররা। মান্নান ভাই ফর্মে আছে। আজ নিশ্চয়ই জম্পেশ কোন গল্প হবে! আলমগীরও আগ্রহ বোধ করে।

বুড়োমতন একজন জবাব দেয় অথবা বলা ভালো জবাব দেয়ার চেষ্টা করে। তার মাথায় ক্যাপ, পরনে উলের সোয়েটার। “মৃত্যুই জীবনের সবচেয়ে বড় রহস্য। এরচেয়ে বড় আর কোন রহস্য নাই।”

আরো কয়েকজন চেষ্টা চালায়, কারো জবাবই মনঃপূত হয় না মান্নান মিয়ার। খানিকক্ষণ চুপ মেরে সে পুনর্বার প্রশ্ন করে, “কোন জিনিসটা মানুষের কাছে সবচেয়ে প্রিয়? টমির কাছে কী থাকতে পারে যার লাইগ্যা সবাই এত পেরেশান?”

এবারও বুড়া লোকটা উত্তর দেয়। মানুষের কাছে নিজের জীবন সবচেয়ে প্রিয়। কিংবা নিজ নিজ ছেলেমেয়ের জীবন। এর চেয়ে প্রিয়তর আর কিছু নাই।”

“টমির কাছে অমরত্বের চাবি আছে, মান্নান ভাই। অমর হওয়ার মালমশলা ওর মধ্যে ডক্টর দিয়া গেছেন।” আরেকজন জবাব দেয়।

শুনে মুচকি হাসে মান্নান মিয়া। “তাইলে মেইন কথা হইলো গিয়া মানুষ যে কোন মূল্যে বাঁচতে চায়, অমর হইবার চায়। ঠিক কিনা?”

সবাই মাথা দোলায়। মৃত্যু কারোই পছন্দনীয় নয়। বুড়া লোকটা আবার মুখ খুলে। “মান্নান মিয়া, কেউ অমর না। সবাই মারা যায়। মানুষ যে বলতেছে ডক্টরের কাছে অমরত্বের চাবি আছে, এইগুলা আমার কাছে বাকওয়াজ মনে হয়। কারণ পাক কোরানে পরিস্কার বলা আছে, সবাইকে মৃত্যুর স্বাদ গ্রহণ করতে হবে…”

এক তরুণ মাঝখানে মাথা ঢুকিয়ে দেয়। “উনার ডায়েরিতে ব্রক্ষ্মাস্ত্রের কথাও লেখা আছে, চাচা। একদিকে মৃত্যু, আরেকদিকে জীবন।”

মান্নান মিয়া আর কিছু বলে না। চুপচাপ চা বানাতে থাকে। বৃষ্টির বেগ বাড়ে। ভিজে যায় গা মাথা সব। আর দাঁড়ানো যাচ্ছে না। আলমগীর সটকে পড়ে ওখান থেকে।

থান্ডার ইন প্যারাডাইসের সামনে ভিড় এখন কিছুটা হালকা। ওদের মাইক্রোবাস গলির শেষ মাথায় পার্ক করা। লতিফুর রহমানকে দেখা যায় মাইক্রোবাসের পেছনের সিটে বসে থাকতে। খানিক আগেও তিনি পাশের বিল্ডিংয়ের ছাদে ছিলেন। বৃষ্টি দেখে নেমে এসেছেন বোধহয়।

আলমগীর তার অবিক্রিত ঘুঘুগুলো মাইক্রোবাসে রেখেই চা খেতে গিয়েছিল। দূর থেকে লতিফুর রহমানের গনগনে রাগে লাল হয়ে যাওয়া মুখ দেখে যে কারোরই মনে কু-ডাক ডাকবে। আলমগীরেরও ডাকছে। হয়তোবা আবারো বজ্জাত ঘুঘুগুলো হেগেমুতে ভরিয়ে দিয়েছে মাইক্রোবাস। পারতপক্ষে বসের সামনে পড়া যাবে না। কাঁচা চিবিয়ে খাবে।

হঠাৎ হুল্লোড় শোনা যায়। সবাই উপরে তাকিয়ে আছে। ব্যালকনিতে মোস্তফা জামান দাঁড়ানো, তার পাশে ল্যাব্রাডর।

মোস্তফা জামান স্মিত হেসে হাত নাড়ে। ফটোগ্রাফারের মুহুর্মুহু ফ্ল্যাশের শব্দে মুখরিত হয় চারপাশ।

কুত্তা পেলে সেলিব্রিটি বনে যাওয়া মানব ইতিহাসের একমাত্র লোক।

*

অধ্যায় ৪০

ডুবুরি নামানোর ত্রিশ মিনিটের মাথায় লাশটা উদ্ধার করা হয়। বস্তার একদিক ঘেঁড়া। মাছ ঠুকরে ঠুকরে বস্তার ফাঁক আরো বড় করে ফেলেছে। বস্তা খুললে লালন বৈরাগীর বিভৎস লাশ বের হয়ে আসে। ভোটকা দুর্গন্ধে নাকে হাত চাপে সবাই।

বৈরাগীর হাতের কয়েকটা আঙুল-কড়ে আঙুল, তর্জনী, মধ্যমা উধাও। ডান চোখের মণি উধাও। বাম চোখের অর্ধেক খাওয়া। বাকি অর্ধেক উধাও হওয়ার পথে। উধাও উরুর মাংসল অংশ, কণ্ঠার হাড়। হাড়হীন গলার অন্ধকারে একবার চোখ রাখলে মাথা ঝিমঝিম করে উঠে।

গত দিন পুকুরে কয়েকটা হাঁস ছিল। আপনমনে সাঁতার কাটছিল, আর খুঁটে খুঁটে কী জানি খাচ্ছিল। রফিকুল ইসলাম ভিভো ক্যামেরা দিয়ে ছবি তুলেছিলেন বেশ কয়েকটা। এর মাঝে হাঁসের ছবিও ছিল। খুঁটে খাওয়ার ছবিগুলো ভালোভাবে জুম করতেই ভয়ংকর চিত্রটা বেরিয়ে আসে।

হাঁসটা মানুষের আঙুল খাচ্ছে।

জাকিয়া খানকে পুলিশ ঘিরে রেখেছে। তার মুখ থমথমে। কোন কথা এখনো বলেননি তিনি। তার সাদা শার্ট কুঁচকানো, বেলবটম স্টাইলের ঘিয়ালি রংয়ের প্যান্ট বিবর্ণ।

গেটের বাইরে ঘ্রাণ শুঁকে শুঁকে সাংবাদিকদের দল ততক্ষণে হাজির। রফিকুল ইসলাম ইঙ্গিত দেন। সাথে সাথে পুলিশের তিন জন সদস্য উঠে দাঁড়ায় সাংবাদিকদের সামলাতে।

ভ্যানে উঠার ঠিক আগ মুহূর্তে কৌতূহলের কাছে হার মানেন রফিকুল ইসলাম। তিনি জাকিয়া খানের কাছে গিয়ে জিজ্ঞেস করে বসেনঃ “হোয়াই?”

উত্তর মিলে না। জাকিয়া খান মিষ্টি করে হাসে শ্রেফ।

ভ্যানে বসার পর মেয়েটা মুখ বাড়ায়। “খ্যাতি আর অখ্যাতির মাঝে দূরত্ব স্রেফ চারটা খুন, বুঝলেন রফিকসাহেব।” মেয়েটা আপনমনে হাসে, তারপর আবার বলতে শুরু করে। “সেদিন আপনি ঠিকই বলেছিলেন। ক্রিয়েটিভ মানুষ মাত্রই অ্যাটেনশন সিকার। অ্যাটেনশন না পেলে ক্রিয়েটিভ লোকগুলো মারা যায়। এ মৃত্যু দেখা যায় না, অনুধাবন করে নিতে হয়। যে দুধ চার গ্রাফিতি অনাদরে-অবহেলায় এতদিন চিটাগাং ভার্সিটিতে পড়ে ছিল, তা আজ দেশময় ছড়িয়ে পড়েছে। কীভাবে? স্রেফ চারটা খুন।”

ভ্যানগাড়িটি চলে যায়। এখনো ঝিরিঝিরি বৃষ্টি পড়ছে। দূরে কোথাও বিদ্যুৎ চমকায়। বজ্রধ্বনিতে কেঁপে উঠে চারপাশ।

*

অধ্যায় ৪১

রাত তখন একটা বেজে পঁয়ত্রিশ।

ঘুঘু ডেকে উঠে কোথাও। ওটাই ছিল সিগন্যাল। বিকট শব্দে প্রকম্পিত হয়ে উঠে মোহাম্মদপুর এলাকা। দুটা ভ্যান রাখা ছিল থান্ডার ইন প্যারাডাইসের সামনে। টিভি ভ্যান। বিস্ফোরণের ধাক্কায় দুটাই উপানে ধেয়ে যায়। ছিটকে পড়ে এর টায়ার, বনেট, জানালার কাঁচ, কলকজা, নাটবল্ট সব। তারপর আবার ও দুটো গোত্তা খাওয়া ঘুড়ির মত নেমে আসে নিচে। অ্যাশল্টের রাজপথ বিদীর্ণ হয়ে যায় ভয়াবহ সংঘর্ষে।

আলমগীর ঢুলছিল। লালা পড়ে ভিজে গেছে ওর শার্টের একাংশ। বিস্ফোরণের শব্দে উঠতে গিয়ে সিট থেকে পড়েই যায় বেচারা। জেগে উঠে কিচির মিচির শুরু করে দেয় ঘুঘুগুলো। বিশ্রি গন্ধে আবারো ভরে যায় মাইক্রোবাসের ভেতরটা।

ভয়ে মলত্যাগ করেছে ঘুঘুগুলো।

ভাগ্য ভালো লতিফুর রহমান নেই। বারোটার দিকে উনি অপারেশনের দায়িত্ব মামুন-অর-রশিদের ঘাড়ে সঁপে দিয়ে বাসার দিকে পা বাড়িয়েছেন। নাহলে এতক্ষণে চাবকে আলমগীরের পিঠের চামড়া তুলে ফেলতেন তিনি।

কিন্তু কাহিনী কী?

গাড়ি থেকে নেমে দাঁড়ায় আলমগীর, হাতে রিভলবার প্রস্তুত। প্যাসেঞ্জার সিট থেকে মামুনও নেমে পড়েছে। ওর হাতেও প্রস্তুত ফিভার। বোতামে লাগানো মাইক্রোচিপে কথা বলে উঠে মামুন–”হ্যালো, তৌহিদ। হ্যালো, হ্যালো, আর ইউ দেয়ার?”

তৌহিদ আর জায়েদের ডিউটি ছিল মোস্তফা জামানের বাসার ছাদে। কিন্তু কারো সাড়া পাওয়া যায় না। ছাদে গেলে ব্যাপারটা বুঝতে পারতো মামুন। দেখতে তৌহিদ ও জায়েদ দুজনই কাঁধে কাঁধ ঠেকিয়ে ছাদে বসে আছে। মনে হবে গল্পে মগ্ন। কিন্তু আরেকটু কাছে গেলে আবিষ্কার হবে যে দুজনের ঘাড়ই অস্বাভাবিক ভাবে বেঁকে আছে। আর দুজনের কেউই শ্বাস নিচ্ছে না।

দুজনই বুলশিটের শিকার।

তালা ভেঙে সিঁড়িতে পা দিতে যাবে, তখনই আওয়াজটা কানে আসে বুলশিটের। কাঁচ ভাঙার আওয়াজ। থান্ডার ইন প্যারাডাইসের ঠিক উল্টাদিকে ছয়তলা একটা দালান আছে। ওই দালানের তিনতলা ব্যালকনি থেকে কেউ একজন দড়িতে ঝুলে ঝুলে এপাশের ব্যালকনিতে আসছিল। ঠিক শেষ মুহূর্তে ব্যালকনির গিট কেউ একজন কেটে দেয়।

তিনতলার ব্যালকনি মিস হয়ে যায়। দড়িসুদ্ধ মানুষটা দোতলার ব্যালকনির জানালায় গিয়ে আছড়ে পড়ে। কাঁচের জানালা ভেঙে ভেতরে ঢুকে যায় জোনাথন কিং।

পড়বি তো পড় মালীর ঘাড়ে!

কিং অবশ্য মালীর গায়ে গিয়ে পড়ে না, মোস্তফা জামানদের বাগান নেই। মালী তো দূরের কথা। ও গিয়ে পড়ে একটা ব্লাডহাউন্ডের ওপর। ব্লাডহাউন্ড ঘুমাচ্ছিল। কেউ করে জেগে উঠে। সেদিন যে ব্লাডহাউন্ডটা মারা গিয়েছিল সেটা এই কুকুরের জোড়া। জোড়া হারিয়ে হাউন্ডটার খুব কষ্ট হচ্ছিল। মনিব তাই ওকে নিজের বেডরুমের মেঝেতেই শুতে দিতেন। মাঝরাতে কুঁ কুঁ করে কাঁদলে মাথায় হাত বুলিয়ে সান্তনা দিতেন।

কিংকে মুহূর্তে চিনে ফেলে হাউন্ড। এই লোকটাই সেদিন ওর প্রিয়তমার ভবলীলা সাঙ্গ করে দিয়েছিল।

আজ প্রতিশোধ নেবার পালা।

মুখ হাঁ করে এগিয়ে যায় ব্লাডহাউন্ড, উদ্দেশ্য কিংয়ের জননাঙ্গ। এক কামড়ে ছিঁড়ে…

থপ করে আওয়াজ হয়। নিমেষে হাউন্ডের থ্যাবড়া মুখখানা শতখন্ডে পরিণত হয়। গুলিটা নাক ধ্বসিয়ে দিয়ে ঘাড়ের পেছন দিক দিয়ে বেরিয়ে যায়। ওপাশের ব্যালকনির দিকে তাকায় কিং।

অ্যালিস্টার ম্যাকলিন। তাকে তাকাতে দেখে থাম্বস আপ দেখায় ম্যাকলিন।

যে লোকটা ওর দড়ি ছিঁড়ে দিয়েছিল সে এখন রাস্তায়। ম্যাকলিন কারাতের কোপ বসিয়েছিল ওর ডান কানের নিচে। আর টাল সামলানো সম্ভব হয়নি আলফনসো কুয়ারোনের পোপাষা গোয়েন্দা রাফসার রশিদের। কপালের বামপাশটায় চিড় ধরেছে মারাত্মক, অনেকটা যেভাবে দেয়ালে ফাটল ধরে ঠিক সেভাবে।

ফাটল থেকে গলগলিয়ে রক্ত বের হচ্ছে। রক্ত ভিজিয়ে দেয় কালো কংক্রিট। কালো আর লালে মিলে তৈরি হয় এক ককটেল রং।

নিজেদের বেডরুমে ছয়ফুটী দানব কিংকে দেখে আর আত্মসংবরণ করতে পারেন না মিসেস মোস্তফা জামান, মরণচিৎকার দিয়ে উঠেন। চিৎকার দিয়ে উঠেন সৌখিন কুকুর পালক মোস্তফা জামানও।

তাদের সম্মিলিত চিৎকার ধ্বনিত-প্রতিধ্বনিত হয়ে ফিরে আসে।

চিৎকার শুনে থমকে দাঁড়ায় মামুন ও আলমগীর। ওরা সবেমাত্র গেট পেরিয়ে সিঁড়িতে পা রেখেছেন। তবে কী রুমে ঢুকেই গেল কেউ?

দ্রুত সিঁড়ির ধাপ টপকায় ওরা দুজন। মামুন নিজের মাইক্রোচিপে নির্দেশ দেয়-”ইর্মাজেন্সি। উই নিড ব্যাক আপ। আই রিপিট, উই নিড ব্যাক আপ।”

ভয়ংকর শব্দে আবার কেঁপে উঠে থান্ডার ইন প্যারাডাইস। দুই গোয়েন্দা দুই তলায় ঝটপট উঠে দেখে কাঠের দরজা ভাঙা। কেউ একজন বিছানার পাশে নিথর পড়ে আছে। শ্বাস নিতে দেখে আশ্বস্ত হয় তারা।

কিন্তু আশ্বস্ত ভাব বেশিক্ষণ থাকে না। মাথায় কারাতের কোপ খেয়ে দুনিয়া ওলটপালট হয়ে যায় আলমগীরের। মামুনও ছিটকে মেঝেতে গিয়ে পড়ে। উঠতে যাবে তার আগেই অন্ডকোষ বরাবর মোম লাথি।

চোখে অন্ধকার দেখে মামুন। লাথি দিয়ে কিন্তু থেমে নেই ঘাতক। একটা ঘুষি ঠিক ডান কানের নিচে বসিয়ে দেয়, আরেকটা ঘাড়ের স্পর্শকাতর অংশে।

থপ!

মামুন কাতরধ্বনিও করে না। ঘুঘুর অপারেশন-ইন-চার্জ চিরতরে ঢলে পড়ে মেঝেয়।

আলমগীর দৌড়ে ভেতরের বড় রুমে গিয়ে ঢুকে। রুমটা মোস্তফা জামানের। চিৎকারের আওয়াজটা এখান থেকেই আসছিল। এখন আওয়াজ বন্ধ অবশ্য। চিরতরে বন্ধ। কিংয়ের গুলি মিসেস মোস্তফা জামানের বাম স্তন ফুটো করে বেরিয়ে গেছে পিঠ দিয়ে। ওটা এখন সাদা দেয়ালে বিদ্ধ। আর মোস্তফা জামানের মগজ বিছানায় ছিটকে পড়ে দুলছে হালকা। তার মাথা যেন খোসাহীন ফল, কিংবা আরো কাব্যিকভাবে বললে পাঁপড়িহীন গোলাপ।

আলমগীরকে ঢুকতে দেখে গুলি চালায় কিং। বিড়ালের প্রাণ আলমগীরের। শেষ মুহূর্তে লাফ মারায় জানে বাঁচে। জায়গায় দাঁড়িয়ে থাকলে কপালে লাগতো, কিন্তু এখন আর লাগে না।

শুলিটা পাওয়ার জন্য বরং কপাল পেতে দেয় আরেকজন। লোকটা আলমগীরের পিছু পিছু রুমে ঢুকছিল। এইমাত্র ঘুঘু’র পুঁদে গোয়েন্দা মামুন অর-রশিদকে ঘুম পাড়িয়ে এসেছে ও, আলমগীরকেও ঘুম পাড়াতে চাচ্ছিল। ভাবছিল এটা ওর ফরজ কাজ।

কিন্তু তার আগে নিজেই ঘুমের কোলে ঢলে পড়ে। তার মাথা পেছনের মসৃণ দেয়ালে রক্তাক্ত নকশার সৃষ্টি করে।

লোকটা সুপার এজেন্ট বুলশিটের সঙ্গি মলোটভ। গুলি খেয়ে পটল তোলার আগে একটা গুলি ছোঁড়ার সুযোগ মিলেছিল মলোটভের। ইচ্ছা ছিল মাথায় লাগাবে। কিংয়ের বাম কনুইয়ের সামান্য নিচে গিয়ে তা আঘাত হানে।

হঠাৎ ভয়ংকর একটা শব্দে কেঁপে উঠে তিনতলা দালান। ভারি কিছু একটা পতনের আওয়াজে কানা তালা লাগার জোগাড় হয়। কুকুরগুলোও একসাথে চিৎকার দিয়ে উঠে। কান খাড়া করে আলমগীর।

হ্যাঁ, কুকুরগুলো চেঁচামেচি করছে।

রুম থেকে আস্তে করে সটকে পড়ে ও। গন্তব্য নিচতলা।

নিচতলায় তখন এলাহি কান্ড। ভারি গেট ভেঙে ঢুকে পড়েছে একটা পাঁচটনী ট্রাক। ঘুঘু’র দুই চৌকস ব্যাকআপ, আলম ও বশির, দুজনই ট্রাকের চাপায় পিষ্ট। দুজনেরই হাত-পা-মাথা চিড়ে চ্যাপ্টা।

হয়তোবা গেটের সামনে এসে দাঁড়িয়েছিল ওরা। হয়তোবা ধাবমান ট্রাককে লক্ষ্য করে গুলি ছুঁড়েছিল।

হ্যাঁ, ট্রাকের উইন্ডশিল্ড ভাঙা। ড্রাইভিং সিটে বসে আছে একজন। গলায় মস্ত ফুটো। রক্তে কোল-ড্রাইভিং সিট একাকার। মেঝেতে রক্তের নদী…

পুলিশ ক’জন হন্তদন্ত হয়ে ছুটে আসে, হাতে উদ্যত রিভলবার। তড়িঘড়ি করে বুক পকেট থেকে কার্ড বের করতে গিয়ে ফেলেই দেয় আলমগীর। গোলাগুলি ও বিস্ফোরণ আতঙ্কে নীল হয়ে যাওয়া এক পুলিশের তর্জনী ট্রিগারে চেপে বসে ভুলে।

গুলি ছুটে।

উবু হয়ে নিজের আইডি কার্ড তুলতে যাওয়া আলমগীরের বরাত আসলেই ভালো। গুলি আবারো ফসকায়। লক্ষ্যভ্রষ্ট গুলি গিয়ে থামে বিধে।

“আমি ঘুঘু, আমি ঘুঘু।” আলমগীরের চিৎকার চাপা পড়ে আরেকটা বিকট বিস্ফোরণে।

এবারেরটা আসছে পুব দিক থেকে। পুব দিকে ঢালাই দেয়া কুকুরের শেড। ওখানে তখন নাটক জমে উঠেছে। সবে নিজের ব্রহ্মাস্ত্র ছুঁড়ে মেরেছে বুলশিট।

বুম!

বিস্ফোরণের ধাক্কায় উড়ে গেছে গুপ্তচোখের কয়েকজন সদস্য, উড়ে গেছে শেডের দরজার একাংশ। আরেক অংশ ঝুলতে থাকে। কজা নড়বড়ে, ফুঁ দিলেই হয়তোবা ধ্বসে পড়বে। ভেতর থেকে কুকুরের ঘেউঘেউ শোনা যায়।

গুপ্তচোখের অবশিষ্ট সদস্যরা ক্ষ্যাপাচোখে ওর দিকে তাকায়, হাতবিহীন ন্যাংটা বুড়োকে কমিক ক্যারেক্টারের মত লাগছে। যদিও ন্যাংটা বুড়ো এখন আর ন্যাংটা নেই, শরীরে আলখাল্লার মতো কাপড় জড়ানো। বাদবাকিদের পরনেও আলখাল্লা। হঠাৎ দেখলে বৌদ্ধ ভিক্ষুর মতো লাগে।

আবারো মুখোমুখি গুপ্তচোখ-বুলশিট। সেদিনের ঘটনা দু’পক্ষের কেউই ভুলেনি। গুলির ক্ষত এখনো শুকায়নি বুলশিটের। কাঁধে গুলি, উরুতে গুলি, পেটে গুলি। ব্যথা নিয়েই চলছে সে।

ব্যথা নিয়ে চলছে গুপ্তচোখ প্রধান ন্যাংটা বুড়োও। ওদিনের লড়াইয়ে অনেক পুরনো সঙ্গিসাথি হারিয়েছে ও। তাই আর অহেতুক কালক্ষেপণ করে না। একমাত্র হাত থেকে একটা শটগান ঝুলছে। ট্রিগার প্রেস করে ও।

দুম।

বুড়োর হাতের নড়াচড়া দেখেই বিপদ আঁচ করতে পেরেছিল বুলশিট, তৎক্ষণাৎ অ্যাক্রোবেটিক লাফ দিয়েছে। কিন্তু শেষরক্ষা হয়নি।

দুই আউন্স ওজনের বুলেট ওর বুকের ডান পাঁজরের মাংস খসিয়ে চলে যায়।

ব্যথায় চিৎকার দিয়ে উঠে বুলশিট।

তার কয়েকশো গজ দূরে মরণচিৎকার দিয়ে উঠে আলফনসো কুয়ারোনও। রগচটা গোয়েন্দা রাফসার রশিদকে হারিয়ে নিজেই মাঠে নেমে পড়েছিলেন তিনি। এদিকে গুপ্তচোখ আর বুলশিটের লড়াইও চরমে উঠেছে। শেডের দরজাও অর্ধেক ভাঙা। তাই মনে মনে আশা করছিলেন, ফাঁকেতালে যদি ল্যাব্রাডরটাকে খসানো যায়। মুখও খুলেছিলেন, ‘টমি’ বলে ডাক দিবেন বলে।

কিন্তু সে আশায় গুড়ে বালি। ওঁৎ পেতে ছিল সিআইএ’র এক তৎপর সদস্য-ডেভিড ময়েস। ম্যাকলিনের জরুরি মেসেজ পেয়ে বাড়িতে ঢুকেছে ও। হাঙ্গামা এড়িয়ে শেডের কাছে আসতেই দেখে এগিয়ে আসছেন কুয়ারোন।

ময়েস অব্যর্থ শিকারী।

তার গুলি কুয়াররানের হৃৎপিন্ড ফুটো করে দিয়ে বেরিয়ে যায়। অমরত্বের আস্বাদ ধূলিসাৎ হয় মুন ফার্মাসিউটিক্যালসের কনিষ্ঠতম মালিকের।

ইমার্জেন্সি কল পেয়ে হাজির হওয়া র‍্যাবের কিছু চৌকস সদস্য ক্রল করে এগিয়ে যাচ্ছিল তিনতলা দালানের পুবদিকে। তাদের পিছু পিছু পুলিশও আছে, আছে আলমগীরও। তারা ইতিমধ্যে গ্রেফতার করেছে বাইরে ঘাপটি মেরে থাকা সন্দেহভাজন চারজনকে। পরবর্তী জিজ্ঞাসাবাদে তারা জানাবে ওরা ফিওদর স্মেলভের লোক। স্মোলভ প্রাক্তন কেজিবি বর্তমান এফআইএস-এর বাংলাদেশ হেড।

পুনরায় কেঁপে উঠে থান্ডার ইন প্যারাডাইস, কেঁপে উঠে ক্রল করে এগোতে থাকা র‍্যাব-পুলিশ। মাটিতে শুয়ে থেকে আরেকটা ব্ৰহ্মাস্ত্র ছুঁড়ে মেরেছে বুলশিট।

এবারেরটা ঠিক বুড়োর জম্মার তলায় গিয়ে বিস্ফোরিত হয়। গুপ্তচোখ প্রধানের জঙ্গা সড়াৎ করে দু’ভাগ হয়ে যায়। দেহ ছিঁড়েখুঁড়ে ছিটকে পড়ে দিকবিদিক। হাত, পা, মাথা, হাড়। তার দেহের কলকজা ও যন্ত্রাংশ পরবর্তীতে অনেক খুঁজে উদ্ধার করা হয়। তবে তার চোখগুলো আর খুঁজে পাওয়া যায়নি। আলমগীর পরবর্তীতে কিরা কেটে বলেছে বুড়োর চোখদুটো গপাগপ গিলে ফেলেছে গুপ্তচোখের জীবিত ক’জন সদস্য। তবে আলমগীরের কথা কেউ গোনায় ধরেনি।

ঘেউ ঘেউ ঘেউ। ঘেউ ঘেউ ঘেউ।

ভাঙা দরজা দিয়ে বেরিয়ে এসেছে আতঙ্কিত কুকুরের দল। মুহুর্মুহু গোলাগুলি ও বিস্ফোরণের আওয়াজে ভয়ে কাঁপছে তারা। ভীত জার্মান শেফার্ডের সামনে পড়ে যায় ডেভিড ময়েস ও বেঘোরে প্রাণ হারায়। শেফার্ড টান মেরে ময়েসের কণ্ঠনালী ছিঁড়ে ফেলেছে। ময়েস ধাবমান শেফার্ডকে লক্ষ্য করে গুলি ছুঁড়েছিল। গায়ে লাগেনি যদিও। শেডের ভাঙা কজায় গিয়ে ওটা বিদ্ধ হয়।

গোলাগুলি-হাঙ্গামার মাঝে চুপটি করে কখন জোনাথন কিং দোতলার ধ্বংসযজ্ঞ থেকে নিচে এসে দাঁড়িয়েছে তা কেউ খেয়ালও করেনি। কিং গেট ভেঙে ঢোকা ট্রাক দেখে, ছড়িয়ে-ছিটিয়ে থাকা মৃতদেহ দেখে, ক্রল করে এগিয়ে যেতে থাকা পুলিশ-র্যাব দেখে। দেখে শেডের ওপাশে ধোঁয়া কুভুলি পাকিয়ে উঠছে। শেডের দরজা ভাঙা, পিলপিল করে কুকুরগুলো বেরিয়ে আসছে। নিথর পড়ে আছে আলখাল্লা পড়া কিছু দেহ, অথবা বলা ভালো, দেহের টুকরোটাকরা। শুয়ে বসে কাতরাচ্ছে আরো কয়েকটা।

তাদের ঠিক উল্টাদিকে বুলশিট। ব্যথায় মুখ বিকৃত। টলমলিয়ে উঠে দাঁড়ায় ও। চোখে ঝাপসা দেখে সবকিছু। মাথায় যন্ত্রণা হচ্ছে, পুরনো ব্যথা ঝিলিক মারে। কাঁধে, উরুতে, পেটে। ঝাপসা চোখে ক্রল করে এগোতে থাকা পুলিশ-র্যাব দেখে। ঘাপটি মেরে থাকা শিট আর নজরে পড়ে না তার। একবার চেক করে নেয় ও লিটল বয় আছে কিনা।

হ্যাঁ, আছে।

লিটল বয় হিরোশিমায় ব্যবহৃত অ্যাটম বোমের কোডনেম। তার সাথে যেটা আছে, এটা অ্যাটম বোম না যদিও। ধ্বংসে অ্যাটম বোমার ধারে কাছেও যাবে না এটা। তবে ছোট্ট পরিসরে মারাত্মক ক্ষতি করতে পারে।

বোমাটা আনলক করে সে। আনলক করার ষাট সেকেন্ডের মধ্যে ছুঁড়ে দিতে হয় বোমাটি, পুনরায় লক না করলে আপনা আপনি বিস্ফোরিত হবে।

১০, ১১, ১২…

ঘেউঘেউ করতে করতে ভীতসন্ত্রস্ত্ৰ কুকুরগুলো ধেয়ে আসছে। তখনই তীক্ষ্ণ আর্তনাদ।

“বুলশিট!” কিং ডুকরে কেঁদে উঠে।

হাঁচড়ে-পাঁচড়ে এক আলখাল্লাধারী বুলশিটের পেছনে এসে কখন দাঁড়িয়েছে তা ও বুঝতেই পারেনি। বুঝতে পারে যখন ছুরির তীক্ষ্ণ ফলা এঁফোড়-ওফোঁড় করে দেয় ওর পিঠ।

আলখাল্লাধারীকে লক্ষ্য করে গুলি ছুঁড়ে কিং। কিন্তু বুদ্ধিমান আলখাল্লাধারী বুলশিটকে ঢাল হিসেবে ব্যবহার করে।

গুলিটা হৃৎপিন্ডের ঠিক নিচে এসে বিধে। বুলশিট থরথরিয়ে কাঁপে। হাঁটু ভেঙে মেঝেতে পড়ে ও। অবিশ্বাসের দৃষ্টিতে শিটের দিকে একবার তাকায়। শিট তখন স্তম্ভিত, বাকরুদ্ধ, হাতের রিভলবারের দিকে বেকুব দৃষ্টিতে তাকিয়ে আছে।

৪০, ৪১, ৪২…

সিআইএ সাউথইস্ট এশিয়া ডেস্কের চিফ অভ অপারেশন্স ডেভিড কনওয়েল রিভলবার তাক করেন জোনাথন কিংয়ের মাথা বরাবর। তিনি ঢুকেছেন মিনিট পাঁচেক হলো। ময়েসের কোন রিপ্লাই পাচ্ছিলেন না, তাই বাধ্য হয়ে নিজেই ছুটে এসেছেন। এসে দেখেন মঞ্চস্থ হচ্ছে শিট-বুলশিট পালা। “তুমিই তাহলে শিট!”

৫৮, ৫৯…৬০!

বুম!

ভয়াবহ বিস্ফোরণে কেঁপে উঠে সমগ্র মোহাম্মদপুর এলাকা। পুবদিকের থামদুটো ধ্বসে যায়, দেয়ালে কয়েক খাবলা গর্তের সৃষ্টি হয়। ছাদের একাংশ ধ্বসে গিয়ে চাপা পড়ে র‍্যাব-পুলিশের ক’জন। ছিন্ন-বিচ্ছিন্ন হয়ে উড়ে যায় আলখাল্লাধারী, দ্রুত ধাবমান জার্মান শেফার্ড, রট ওয়েলার, ইংলিশ মাস্টিফ ও একটি ল্যাব্রাডর।

ইভান সারভব ওরফে বুলশিটের কোন অস্তিত্বও পরবর্তীতে খুঁজে পাওয়া যায়নি। ধ্বংসস্তূপের মাঝখান থেকে অনেক খুঁজে পেতে পরবর্তীতে একটা পাছার একাংশ উদ্ধার করা সম্ভব হয়। পাছায় ট্যাটু আঁকা। বিষ্ঠার ট্যাটু। নিচে রাশিয়ান ভাষায় লেখা-শিট।

মারাত্মক আহত আলমগীরকে যখন চ্যাংদোলা করে অ্যাম্বুলেন্সে তোলা হচ্ছে, তখন একটা অদ্ভুত দৃশ্য দেখে ও। সে দেখে ব্যথায় কাতরাতে থাকা এক আলখাল্লাধারী একটি ফ্যাকাশে ল্যাব্রাডরের গলা ফাঁক করে দিয়ে চুক চুক করে রক্ত পান করছে!

“আই অ্যাম ইমমর্টাল! আই অ্যাম ইমমর্টাল! আই অ্যাম ইমমর্টাল!” আলখাল্লাধারীর চিৎকার থামে এক তরুণ পুলিশ সদস্যের বাঁটের আঘাতে।

আলমগীরের কথাটাকে ডিপার্টমেন্টের সবাই আবারও আষাঢ়ে গল্প হিসেবেই ধরে নেয়।

পুরো মোহাম্মদপুরবাসী তখন বাইরো গলিতে দাঁড়ানো। থান্ডার ইন প্যারাডাইস ঘিরে ধোঁয়ার কুণ্ডুলী ধায় আকাশ পানে।

*

অধ্যায় ৪২

জাকিয়া খান বললেন আননেসেসারি অ্যাটেনশন চান না, হাবেভাবে বুঝিয়ে দিলেন দুধ চা এ্যাফিতি’র ক্রেডিট কে নিলো তাতে তার কিছু যায় আসে না। এমনকি লালন বৈরাগী যে তার ক্রেডিট কিডন্যাপ করে নিলো তাতেও বিন্দুমাত্র ক্ষোভ নেই মনে।

পুরোটাই অভিনয়?

হয়তোবা মনে ক্ষোভ পুষে রেখেছিল, ঢাকায় গিয়ে র‍্যান্ডম কিছু মানুষ মেরে ক্ষোভের উদগীরণ ঘটালো। পপুলার করে তুললো নিজের সৃষ্ট আর্টকে। যে আর্ট এতদিন লোকচক্ষুর অন্তরালে ছিল। তারপর কতল করলো বৈরাগীকেও।

কিন্তু কেন? কেন এত পরে? অরিজিন্যাল দেয়ালচিত্রের বয়স দুবছরের বেশি। দু’বছর পর কেন এত হাঙ্গামা, ভাই? আর কেনইবা ঢাকা? জাকিয়া খান তো চট্টগ্রাম থাকেন, খুন চট্টগ্রামে করাটাই কী সহজ হতো না?

নাকি ঢাকায় ওর কোন সহকারি আছে? ওর হয়ে মানুষ কতল করে দিয়েছে। যে ভুল বানানে নিজের নাম বলে।

জি-ইউ-আই-এল-টি-আই… ।

সবাই তো বলছিল লালন বৈরাগী-জাকিয়া খানের আন্ডারস্ট্যান্ডিং ভালো, ‘অ্যাফেয়ার’ও আছে। বৈরাগীর প্রাক্তন বৌ-এর কথাও কী ওইদিকে ইঙ্গিত দেয় না?

তবে কী অ্যাফেয়ারে চিড় ধরেছে? বৈরাগী অন্য কোন মেয়েতে ইন্টারেস্টেড হয়ে পড়েছেন? এই খুন কী তবে বৈরাগীর বিশ্বাসঘাতকতার পরিণাম?

সন্ধ্যা পেরিয়ে রাত তখন। জহির এসে ক্যাচুলেট জানালো। চা-টা খেল। আরো কিছুক্ষণ থাকতো কিন্তু ওর ছোট মেয়েটা হঠাৎ অসুস্থ হয়ে পড়েছে, তাই আর সময় দিতে পারছে না। মাহদীর ফোন এলো। টিভিতে খবর দেখেছে। জাকিয়া খান দুধ চা খুনি এটা হজম করতে কষ্ট হচ্ছে ওর।

রফিকুল ইসলাম জানান, সোহানের সাহায্য ছাড়া এটা সম্ভব হতো না। ছেলেটা যদি জাকিয়া খানের ওপর নজর না রাখতো তাহলে…

মাহদী একটু ইতস্তত করে। তারপর জানায় সোহানকে গতকাল থেকে খুঁজে পাওয়া যাচ্ছে না। ওর সিম অফ।

ব্যাপারটাকে অত গুরুত্ব দেন না রফিকুল ইসলাম। কোথাও নিশ্চয় নেশা-টেশা করে পড়ে আছে। ঠিকই ফিরে আসবে।

রফিকুল ইসলাম খেয়াল করেন তার জিমেইল অ্যাকাউন্টে কেউ একজন মেইল পাঠিয়েছে। ইনবক্সে ঢুকে দেখেন মেইলটা এসেছে গ্রামীণফোন কর্পোরেট অফিস থেকে। দুইটা অ্যাটাচমেন্ট সাথে দেয়া। উনি ঢাকার লোকটার আইডি চেয়েছিলেন। জিপি দুজনের আইডি-ই পাঠিয়ে দিয়েছে। এই আইডি কার্ড দিয়ে জাকিয়া খান সিম রেজিস্টার করেছিলেন। দশ বছর আগে জাকিয়া খানের চেহারায় চাকমাসুলভ ভাব আরো বেশি পরিমাণে বিদ্যমান ছিল। এখন চেহারায় একটা বাঙ্গালীয়ানা এসে মিশেছে, দুটা মিলে এক জগাখিচুড়ি।

এতক্ষণ চেহারার ওপর মনোযোগ বেশি ছিল বিধায় নামের দিকে নজর পড়েনি। কিন্তু নাম দেখতেই চক্ষু চড়কগাছ হওয়ার জোগাড় রফিকুল ইসলামের। নাম-নিশাত বড়ুয়া, পিতার নাম দিলীপ বড়ুয়া। জন্ম তারিখঃ ১৩ জুলাই, ১৯৮৪।

ভালো করে আবার কার্ডটা খুঁটিয়ে দেখেন তিনি। না ভুল হয়নি কোন। নিশাত বড়ুয়া-ই।

কিন্তু জাকিয়া খানের নাম নিশাত বড়ুয়া হয় কীভাবে?

প্লে-স্টোর থেকে ইলেকশন কমিশনের অ্যাপটা বহু আগেই ডাউনলোড করে রেখেছিলেন রফিকুল ইসলাম। মাঝে মাঝে ডাটাবেসে এনআইডি ভেরিফিকেশন চেক করে দেখা হয়। নিশাত বড়ুয়ার এনআইডির নাম্বার দিয়ে চেক করে দেখেন তিনি।

নাহ্, ঠিক আছে। বর্তমান ও স্থায়ী ঠিকানায় চট্টগ্রামের ঠিকানা দেয়া।

এবার ভার্সিটির রেজিস্টার অফিস থেকে প্রাপ্ত ডকুমেন্টগুলো বের করেন। এখানে জাকিয়া খানের পাসপোর্ট দেয়া। নাম-জাকিয়া খান, পিতার নাম সাদেক খান। জন্ম তারিখ অবশ্য একই। ১৩ জুলাই, ১৯৮৪।

ভ্রু কুঁচকে বিছানায় বসে থাকেন রফিকুল ইসলাম, তার মাথায় চিন্তার ঝড়।

দ্বিতীয় অ্যাটাচমেন্টে আরো বিস্ময় অপেক্ষা করছিল তার জন্য। ওখানে একটা পাসপোর্ট সাইজ ছবি ও আইডি কার্ডের ছবি। পিডিএফ ফাইল। অসীম বড়ুয়া নামে একজনের আইডি কার্ড। নাম-অসীম বড়ুয়া, পিতার নাম : দিলীপ বড়ুয়া…।

এতটুকু পড়ে পুনরায় পড়া শুরু করেন রফিকুল ইসলাম। নাম-অসীম বড়ুয়া, পিতার নাম: দিলীপ বড়ুয়া।

ঝটপট নিশাত বড়ুয়ার এনআইডি বের করে নামটায় আবার চোখ বুলান তিনি। নাম-নিশাত বড়ুয়া, পিতার নাম দিলীপ বড়ুয়া…

হোয়াট দ্য ফাক…

অসীম বড়ুয়াই কী তবে গিল্টি মিয়া?

*

মান্নান মিয়া দুধ জ্বাল দেয়। চা পাতা মেশায়, চিনি মেশায়। গরম গরম চা কাপে ঢেলে পরিবেশন করে।

কালকে থেকে বৃষ্টি দিচ্ছে, এখনো অবিরত চলছে। বঙ্গোপসাগরে চাপ অব্যাহত। মান্নান মিয়াও খদ্দেরের চাপ অনুভব করেন। সাড়ে আটটাতেই আজ দোকান খুলে বসেছে ও। এই সকালেও মানুষের ভিড়।

কালকে মোহাম্মদপুরের পরিস্থিতি উত্তপ্ত ছিল। রাতে বিস্ফোরণ আর গোলাগুলির শব্দে মনে হচ্ছিল কেয়ামত বুঝি সমাগত। চারদিকে গুজব। সবাই বলাবলি করছে কালকে গোলাগুলিতে প্রায় ৫০ জন মানুষ মারা গেছে। সবাই-ই নাকি বিদেশি গুপ্তচর।

আর কুকুরগুলোর একটাও বেঁচে নাই। একজন চুকচুক করে। “আহারে অবলা পশু।”

“আমার তো মনে হয় মোস্তফা জামান একলাই কুকুরগুলারে সাবাড় কইরা দিছে। পত্রিকায় লিখলো ল্যাওড়াধর একটারেও নাকি পায় নাই…”

“ল্যাওড়াধর না চাচা। ল্যাব্রাডর, ল্যাব্রাডর।” এক তরুণ শুধরে দেয় তাকে।

“অই হইলো।”

খানিকক্ষণ চুপচাপ চা খায় সবাই। গলিতে পুলিশ গিজগিজ করছে এখনো। লোকজনের ভিড়, কৌতূহলী সংবাদকর্মী, টিভি কু-সবকিছু মিলিয়ে রীতিমত গলদঘর্ম অবস্থা। মাঝে মাঝে পুলিশের অর্ডার আসে, এত কাপ চা পাঠায়া দাও। চা পাঠানো লাগে। একলা এত কিছু সামাল দিতে পারছে না মান্নান মিয়া। আজকের দিনের জন্য তাই দু’শো টাকা রোজ হিসাবে পিচ্চি এক টোকাইকে কাজে রেখেছে ও। চা-টা ওই এগিয়ে দেয়।

“অমরত্বের চাবি কী কেউ পেল?” একজন প্রশ্ন করে। কাঁধে ব্যাগ ঝোলানো লোকটার, চেহারায় লম্বা ভ্রমণের অবসাদ।

“ধুর! সব বাকওয়াজ। কেউ অমর না, কেউ অমর হইতে পারে না।” ভিড় থেকে কেউ একজন জবাব দেয়।

কাজ করতে করতেই এক গাল হাসে মান্নান মিয়া। জ্বাল দেয়া দুধে চা পাতা মেশায়, চিনি মেশায়।

“হাসেন যে মান্নান ভাই?” ছেলেটা মান্নান মিয়ার নিয়মিত খদ্দের। বেস্ট ইউনিভার্সিটিতে পড়ে।

খুক খুক কেশে গলা পরিস্কার করে নেয় চা দোকানি। “আচ্ছা ভাইসাবেরা আপনেরা তো উচ্চ শিক্ষিত। আমারে কন তো এই যে পুরান পুরান সব বই-ধরেন, রামায়ণ, মহাভারত, শাহনামা এইগুলা মানুষ এখনো পড়ে ক্যান? এইগুলা তো হাজার বছরের পুরানা। তাইলে এতগুলা বছর এইগুলা টিকা আছে ক্যামনে?”

কাঁধে ব্যাগ ঝোলানো লোকটা মুচকি হাসে। তার অবসাদগ্রস্ত মুখটা হাসিতে উজ্জ্বল হয়ে ওঠে। “মানে আপনি বলছেন মানুষ তার কর্মের মাধ্যমে অমর হয়, শারীরিকভাবে এটা সম্ভব না হলেও।”

আবারো মান্নান মিয়ার মুখে হাসি ছড়িয়ে পড়ে। বহু বছর আগে একজনের কাছে আমি একটা গল্প শুনছিলাম। দেশ-বিদেশ ঘুরেন তিনি। একবার তিনি ইরাক গেছিলেন। তখনো সাদ্দাম ক্ষমতায়। ওইখানে একটা জায়গা আছে, নাম হইলো গিয়া…”।

“আল-কুর্না।” ব্যাগওয়ালা লোকটা বলে।

মান্নান মিয়া কৌতূহলী চোখে খদ্দেরের দিকে তাকায়। “জনাবের পরিচয়?”

রফিকুল ইসলাম পকেট থেকে আইডি কার্ড বের করে দেখান। গতকাল রাতের ট্রেন ধরে আজ সকালে ঢাকায় এসে পৌঁছেছেন তিনি। এসেই হালকা নাস্তা সেরে অসীম বড়ুয়ার খোঁজে ঢু মেরেছেন মোহাম্মদপুরে। অসীম বড়ুয়ার এনআইডি’তে মোহাম্মদপুরের ঠিকানাই দেয়া। বাড়িটা এই গলি থেকে মিনিট দশেকের রাস্তা। পানির ট্যাংকির পেছনে একটা কলোনি আছে, ওই কলোনিতে তার বাড়ি। একে তাকে জিজ্ঞেস করেন রফিকুল ইসলাম, অসীম বড়ুয়াকে চেনে কিনা?

সবাই না বোধক জবাব দেয়। এই নাম-ই ওরা জীবনে শোনেনি। চেনা তো দূরের কথা।

পরে এনআইডি কার্ডের কপি বের করলে সবাই চিনতে পারে। আরে, এ তো আমগো মান্নান ভাই।

তারপর অসীম বড়ুয়া ওরফে মান্নান মিয়ার খোঁজে এই গলিতে আগমন। জাকিয়া খানের দুই নামের জটিলতা মিটেছে। মেয়েটা এফিডেভিট করিয়ে জাকিয়া খান হয়েছে, নিশাত বড়ুয়া ছিল তার আসল নাম।

কার্ড দেখে জিভ কাটে চা দোকানি। “বেয়াদবি হইয়া গেছে, স্যার। মাফ কইরা দিয়েন।”

এবার রফিকুল ইসলামের হাসার পালা। “পরিচয় জানতে চাওয়া বেয়াদবি না, মান্নান মিয়া। নাকি অসীম বড়ুয়া বলে ডাকবো?”

আবারো হাসে মান্নান মিয়া। তবে কাজ থামায় না। চুপচাপ দুধ, চা পাতা মিশিয়ে গরম গরম চা পরিবেশন করে যায়।

“তোমার গল্প শেষ করো, মান্নান মিয়া।” আপনি থেকে সরাসরি তুমিতে নেমে আসলেন রফিকুল ইসলাম।

নতুন আসা খদ্দেরের হাতে চার কাপ ধরিয়ে মান্নান মিয়া আবার শুরু করে, “আল-কুনা শহরে একটা বরই গাছ আছে। মানুষজন ধারণা করে এই গাছটাই হইলো গিয়া কোরান-বাইবেলের গাছ। উনিও গাছ দেখতে গেছিলেন। গাছ থেকে বরই খাইয়া আসছেন।”

“এই গল্পের মাধ্যমে আসলে আপনি কী বুঝাতে চাইতেছেন, মান্নান ভাই?” তরুণটি প্রশ্ন করে।

রফিকুল ইসলামের চা খাওয়া শেষ। কাপটা উনি মান্নান মিয়ার হাতে ধরিয়ে দেন। মান্নান মিয়া কাপটা ছোট্ট বালতিতে ফেলে দেয়। পরিস্কার করে আবার এই কাপেই চা পরিবেশন করা হবে।

“হ্যাঁ। গল্পের মাজেজা বলো। আর এখন শুদ্ধ বাংলাতে বলল। তুমি একজন লেখক। আর তোমার ভাষা মোটেও এরকম না।” রফিকুল ইসলাম শুধু বাড়ি চিনেই আসেননি, বাড়ির ভিতরে ঢুও মেরে এসেছেন। দেখেছেন চা-দোকানি মান্নান মিয়ার দুই রুমের টিনশেড কীভাবে নানা ধরণের বইয়ে স্তূপাকার। এর মাঝে পাণ্ডুলিপিও আছে। গল্পের, উপন্যাসের, কবিতার।

চারপাশের লোকজন অবাক হয়ে মান্নান মিয়ার দিকে তাকায়। তবে মান্নান মিয়া ভ্রূক্ষেপ করে না। এবার সে প্রমিত বাংলায় গল্প বলা শুরু করে। “আমি একটা গল্প প্রায়ই বলি। একজন জ্ঞানী সন্তের গল্প। অনেক অনেক কাল আগে ছিলেন তিনি। জঙ্গলে বাস করতেন, ধ্যানে সময় কাটিয়ে দিতেন। খুব ভালো চিকিৎসক ছিলেন ওই সন্ত। একমাত্র মৃত্যু ব্যাতীত সকল রোগের দাওয়াই ছিলো তার কাছে। মানুষজনও চিকিৎসা নিতে আসতো। মুমূর্ষদের বাঁচিয়ে তিনি আনন্দ পেতেন, প্রতিদানে কিছু চাইতেন না। কিন্তু মৃত্যুর বিরুদ্ধে তিনি জয়ী হতে পারেননি। মানুষ মরবেই, এই যেন ছিল নিয়তি। তারপর একদিন তিনি একটা গাছ খুঁজে পান। যে গাছের ফল খেলে নিশ্চিত মৃত্যুর হাত থেকে রক্ষা পায় মানুষ।

এই সন্তের নাম হলো শ্যানং, আর তার উদ্ভাবিত গাছের নাম হচ্ছে চা গাছ। যদিওবা কালের পরিক্রমায় গল্পটার বিকৃতি ঘটেছে। আসলে শ্যানং যে গাছ খুঁজে পেয়েছিলেন তা মৃত্যুকে শারীরিকভাবে পরাজিত করার গাছ।, এই গাছের ফল খেলে মৃত্যুকে স্পিরিচুয়ালি পরাজিত করা সম্ভব। কারণ এই গাছই হলো জ্ঞানবৃক্ষ, বাইবেলে বর্ণিত ট্রি অভ নলেজ। এই গাছের ফল যে একবার খেয়েছে তার মধ্যে যুগান্তকারী পরিবর্তন ঘটেছে। এই গাছকে ট্রি অভ চেঞ্জও বলা যায়।” মান্নান মিয়া একটু থামে। ইঙ্গিতে ড. মেহবুব আরেফিন চৌধুরীর বাড়ি দেখিয়ে বলে, “ডক্টর আমাকে বলেছিলেন, চায়নায় গিয়ে উনি সেই গাছের বীজ খুঁজে পেয়েছেন। শ্যানংয়ের সেই বিখ্যাত গাছ। আমি বললাম, আমরাও তো এর দাবিদার। শ্যানংয়ের বংশধর তো আমরাও…”

সবাই অবাক হয়ে মুখ চাওয়াচাওয়ি করে। এসব কী আবোলতাবোল বকছে মান্নান মিয়া?

রফিকুল ইসলাম ইঙ্গিত দেন। সাদা পোশাকের ক’জন পুলিশ এসে মান্নান মিয়াকে দু’পাশ থেকে চেপে ধরে।

পুলিশগুলো তখন মান্নান মিয়াকে ধরে জিপের দিকে নিয়ে যাচ্ছে। রফিকুল ইসলামের দৃঢ় বিশ্বাস, এই উন্মাদটাই দুধ চা খুনি। তার আপন বোন জাকিয়া খান/নিশাত বড়ুয়া। ভাইয়ের কুকর্ম ঢাকার জন্য জাকিয়া খান স্বেচ্ছায় স্বীকারোক্তি দিয়েছে।

“ডক্টরকে কী জন্য মারলি? অমরত্বের বখরা দেয়নি বলে?” রফিকুল ইসলাম এখন সোজা তুইয়ে নেমে গেছেন।

জিপে বসে হো হো করে হাসতে থাকে মান্নান মিয়া/অসীম বড়ুয়া। “হা হা হা। হো হো হো। আপনি মনে করেন ডক্টর মারা গেছে! হা হা হা। হো হো হো।” হাসতে হাসতে সিটে পড়েই যাবার উপক্রম হয় মান্নান মিয়ার।

রাইফেলের বাঁট দিয়ে ওর পেটে শক্ত করে তো দেয় একজন। “এই থাম। শালা দেখি পুরা মেন্টাল।”

জিপ ছেড়ে দেয়। মান্নান মিয়াকে মোহাম্মদপুর থানার দিকে নিয়ে যাওয়া হয়। মোবাইল ভাইব্রেট করছে দেখে পকেট থেকে মোবাইল বের করেন রফিকুল ইসলাম।

ছয়টা মিস কল! এই সবেমাত্র একটা মেসেজও এসে ঢুকলো। হয়তোবা ফোনে না পেয়ে মেসেজ পাঠিয়েছে। জহির।

মেসেজে ছোট্ট করে লেখা-সোহানের লাশ পাওয়া গেছে। দেখে মনে হচ্ছে, ড্রাগ ওভারডোজ।

ঝিরিঝিরি বৃষ্টির মাঝে দাঁড়িয়ে ভিজতে থাকেন রফিকুল ইসলাম।

*

পরিশিষ্ট

ইয়টটির নাম বেশ গালভরা। গার্ডেন অভ এডেন। স্বর্গোদ্যান।

লম্বায়ও ইয়টটা দশাসই। প্রায় দেড়শো মিটার হবে। এটাকে ইয়ট না বলে অনায়াসে সুপারইয়ট বলা যায়।

এই মুহূর্তে ইয়টটা ঘিরে পাক খাচ্ছে একটা শ্বেতশুভ্র অ্যালবাট্রস। প্রায় আধাঘন্টা যাবত ইয়টটা অনুসরণ করে আসছে এ পাখি। কিন্তু পাখিটাকে সরে জায়গা করে দিতে হয়। কারণ তার জায়গায় এক মহাপতঙ্গ এসে আবির্ভূত হয়েছে। ওটা এখন ল্যান্ড করবে ইয়টে।

নিচে ক্রুরা ব্যস্তসমস্ত হয়ে ল্যান্ডিংয়ের জায়গা খালি করে ফেলে। মহাপতঙ্গ ধীরে ধীরে ল্যান্ড করে। দরজা খুলে যায়। ছয় ফুট দুই ইঞ্চি উচ্চতার একজন সিঁড়ি বেয়ে নিচে নামতে শুরু করে। তার গায়ে দামি স্যুট, পায়ে দামি জুতো, মাথায় হাভানা হ্যাট। লোকটার বয়স দেখে বুঝা মুশকিল। চল্লিশও মনে হয়, পঞ্চাশ বললেও খুব বেশি বলা হয়েছে বলে মনে হয় না। তার হাঁটাচলার গতি বেশ স্বচ্ছন্দ, মসৃণ।

তার ওজন মাসখানেক আগেও ৭৯ কেজি ছিল, এই কদিনে ওজন খানিকটা কমেছে। এখন ওজন ৭৪ কেজি। স্যুট-শার্ট খুললে নাভির উপরে জোড়া জড়ুল দেখা যাবে।

তিনি ড. মেহবুব আরেফিন চৌধুরী।

তার পিছু পিছু সিঁড়ি বেয়ে গিল্টি মিয়াকে নামতে দেখা যায়। সেও স্যুটেড-বুটেড, হাতে ব্রিফকেস। তার পেছনে এক বিদেশি ললনা। জোয়ানা মানিপেনি। পরনে ঢোলা ফুলপ্যান্ট, উপরে সাদা ব্লাউজ। ব্লাউজের উপরে একটা শর্ট কোট।

ইয়টটার একদম উপরে হেলিপ্যাড। কপ্টার ওখানেই নেমেছে। ড. মেহবুব সিঁড়ি বেয়ে নিচের ফ্লোরে নামেন। ওখানে একটা ছোট্ট সৌখিন সুইমিং পুল। পুলে কেউ নামে না অবশ্য। কারণ পুল ভর্তি হাঙ্গর মাছ। ডক্টর হাঙ্গর মাছ খুব পছন্দ করেন, তার জন্য বিশেষভাবে সংগ্রহ করা হয়েছে ওগুলো।

ডেক চেয়ারে গালে হাত দিয়ে পরিচিত একজনকে বসে থাকতে দেখা যায়। কদম।

“কদমের মুখ এত শুকনা ক্যান? কী হইছে? বাংলাদেশের কথা মনে পড়ে?” গিল্টি মিয়া জিজ্ঞেস করে।

কদম চমকে উঠে। ফিরে তাকায় তিনজনের ছোট্ট দলটার দিকে। তার চোখ খানিকক্ষণের জন্য মানিপেনির ওপর গিয়ে পড়ে, কী জানি মনে করার চেষ্টা করে ও। তারপর ক্ষান্ত দিয়ে হাঙ্গর মাছগুলোর দিকে তাকায়। সে শুনেছে হাঙ্গর মাছগুলো সকাল থেকে না-খাওয়া। বসের নির্দেশ। উনি এসে নাকি খাবার দেবেন।

গিল্টি মিয়া ইঙ্গিতে হাঙ্গর মাছ দেখায়-”দেখতাছো ক্যামুন ভুখা! তোমার ওজনের কাউরে ফেলে দিলে তো দুই মিনিটের মামলা। মাত্র দুই মিনিট।” ডান হাতের দুই আঙুল দেখায় ও। তর্জনী ও মধ্যমা।

“আর তোমার ওজনের কাউকে ফেলে দিলে?” মেহবুব আরেফিন জিজ্ঞেস করেন।

“এই ধরেন পাঁচ মিনিট।” নিজের মেদবহুল শরীরের দিকে তাকিয়ে বলে ও।

এর আগেই গিল্টি মিয়ার ডানপাশের কপালে রিভলবার ঠেকিয়ে গুলি করে বসেন ডক্টর। গলগল করে রক্ত বের হতে থাকে। গ্যালন গ্যালন রক্ত। গুলি করার পরপরই হালকা একটা ধাক্কা। টাল সামলাতে না পেরে সুইমিং পুলে পড়ে যায় গিল্টি মিয়া। ওখানে ওঁৎ পেতে আছে ক্ষুধার্ত হাঙ্গর মাছ।

“গিল্টি মিয়া, নো হার্ড ফিলিংস। ওকে?”

দুইটা হাঙ্গর মাছ এসে খুবলানো শুরু করে গিল্টি মিয়াকে। ধীরে ধীরে আরো কয়েকটা এসে হাজির হয়। একে একে সব কটা। গিল্টি মিয়া এখন সকল ধরণের হার্ড ফিলিংসের ঊর্ধ্বে।

গিল্টি মিয়াকে শেষ করতে করতে হাঙ্গরগুলো সময় নেয় মোটে তিন মিনিট আটচল্লিশ সেকেন্ড। পুলের নীল পানি তখন পরিণত হয়েছে টকটকে লালে।

স্টপওয়াচে হিসাব রাখছিলেন ডক্টর। স্বল্প সময় দেখে মুগ্ধ হন তিনি।

এরকম নৃশংস হত্যাকান্ডের জন্য মোটেও প্রস্তুত ছিল না কদম। সে পুরো হকচকিয়ে যায়। মানিপেনির মুখ অভিব্যক্তিহীন। তার দিকে তাকিয়ে মৃদু গলায় নির্দেশ ছুঁড়ে দেন প্রফেসর-”যাও, পানিটা চেঞ্জ করতে বলো।” মানিপেনি সিঁড়ি বেয়ে নেমে যায়।

কদম তখনো খাবি খাচ্ছে।

“কুল ডাউন, কদম। কুল ডাউন। মানবজাতির ইতিহাস ভায়োলেন্সের ইতিহাস। এত সহজে ঘাবড়ালে চলবে? গিল্টি মিয়া ইজ ডেড, কারণ ও আমার সমস্ত প্ল্যান জানে। খুব রিস্কি। সরিয়ে দিতেই হলো, উপায় ছিল না। আচ্ছা গিল্টিকে ছাড়ো, আমাকে দেখো। এত সাংঘাতিক একটা প্ল্যান করলাম, নিজেই নিজের মৃত্যু রচনা করলাম, পাবলিককে ঢোল পিটিয়ে দেখিয়ে দিলাম যে ড. মেহবুব আরেফিন চৌধুরী ইজ ডেড। তাই না? এখন মৃত্যুবরণ না করলে তো পুর্নজন্ম নেওয়া সম্ভব না, কী বলল কদম? তাই আমার মৃত্যুবরণটা নেসেসারি ছিল। প্রয়োজনীয়। পেছনে ফেউয়ের মতো লেগে ছিল আমেরিকা, রাশিয়া, বড় বড় ফার্মাসিউটিক্যাল কোম্পানিগুলো। ওদেরকে তো বুঝতে হবে যে ড. মেহবুব ইজ নো লংগার এলাইভ, তোমরা পিছু নেওয়া বন্ধ করো। তাই আমি আমার মতো দেখতে একজনকে পাঠালাম, আর আমি রয়ে গেলাম পিছে। টাকায় বাঘের চোখও পাওয়া যায়। আর এটা তো লুক এলাইক। আমার মতো চেহারা হতে হবে, উচ্চতা, চালচলন, পরিধেয় বস্ত্রাদি এগুলোও আমার মতে হতে হবে। তোমাকে হাত করলাম, কাসেমকেও হাত করলাম। তার হাতের তালুতে নতুন এক ধরণের ড্রাগ ইনজেক্ট করলাম, যখন নকল মেহবুব আরেফিন ওর সাথে হাত মেলালো কসাইখানায়। সো দ্যাট হি লুজেস হিজ মাইন্ড। এই ড্রাগটা মানুষের হিডেন ডিজায়ারগুলো প্রকট করে তোলে। তারপর তো দেখলে কাসেমের কাজ চপ চপ চপ চপ চপ।” হাত দিয়ে দা চালানোর ভঙ্গি করেন প্রফেসর। “নিয়মিত আকবরকেও ড্রাগ দেয়া হতো। এ ছাড়া উপায়ও ছিলো না, আকবরের যে স্পাই হওয়ার খায়েশ জেগেছে। ফলাফল তে দেখতেই পাচ্ছো: সফলতা।”

প্রফেসরের দিকে চুপচাপ তাকিয়ে থাকে কদম। তার চেহারায় যে অনুভূতি ফুটে উঠেছে তার নাম একটাই-ঘৃণা। দু’চোখে প্রবল ঘৃণা নিয়ে সে প্রফেসরের আপাদমস্তক নিরীক্ষণ করে।

প্রশ্ন করতে চায় কদম-এতকিছু করে কী পেল ও? কিন্তু একদলা থুথু জমে আছে মুখে। ইয়টেই থুথু ফেলে দেয় ও।

মুচকি হাসেন মেহবুব আরেফিন। “আমার বায়োলজিক্যাল মাদার ছিলেন একজন পতিতা। আমার মা শামসাদ চৌধুরী ছিলেন গর্ভধারণে অক্ষম। ইনফার্টাইল, বন্ধ্যা। বাবা-মা দুজনেই সন্তান পাওয়ার জন্য অনেক চেষ্টা করেছেন। সকল লাইনেই চেষ্টা করেছেন। ডাক্তারি, কবিরাজী। বাবার দেশ-বিদেশ ঘোরার চাকরি ছিল। যেখানেই গেছেন জড়িবুটি, তুকতাক সবকিছু ট্রাই করেছেন। তারপর বাবা গেলেন চায়নায়। ওখানেই দেখা হয় আমার বায়োলজিক্যাল মাদারের সাথে-মার্গারেট চো। চো’র ঔরসেই আমার জন্ম। চো’র ঔরসে আরো জন্ম মান্নান মিয়া/অসীম বড়ুয়া ও জাকিয়া খান/নিশাত বড়ুয়া’র। সেম ফাদার না যদিও, ভিন্ন ফাদার। মার্গারেট চো তো শেষ পর্যন্ত একজন পতিতা। তবে তিনি খুব ভালোবাসতেন বাবাকে। বাবার সাথেই উনি বাংলাদেশে চলে আসেন, চট্টগ্রামে ঘাঁটি গাড়েন। বাবাই উনার দেখভাল করতেন। আমার আসল মা শামসাদ চৌধুরী এগুলোর কিছুই জানতেন না। তিনি জানতেন আমাকে অ্যাডপ্ট করা হয়েছে। মার্গারেট চো’র ব্যাপারে তার কোন আইডিয়া ছিল না। বাবারও কী ছিল? তিনি কী জানতেন মার্গারেট চো শ্যানংয়ের বংশধর?”

মেহবুব আয়েফিন একটুক্ষণ থামেন। টেবিলে রাখা বোতল থেকে পানি খান। তারপর আবার শুরু করেন-”আমিও জানতাম না। চো মারা যায়, আব্বা মারা যান, আম্মাও মারা যান। চো’র কবর চিটাগাংয়ে। একবার উনার মৃত্যুবার্ষিকীতে মান্নান মিয়া ও জাকিয়া খানের সাথে পরিচয় হয়। মান্নান মিয়াই জানায় শ্যানংয়ের কথা। একদা এককালে এক সন্ত ছিল…” মান্নান মিয়া’র গলা নকল করে দেখান প্রফেসর।

“চায়না গেলাম। খুঁজে বের করলাম শ্যানংয়ের জ্ঞাতি-গোষ্ঠীর কথা। খুঁজে বের করলাম আরেক গুপ্তজ্ঞান-ইমমরটালিটি।” আঙুল দিয়ে বাতাসে শব্দবন্ধনী আঁকেন প্রফেসর। “বেকুব মানুষ একবারও চিন্তা করলো না, শ্যানং নিজেই মরে ভূত হয়ে গেছে। সে যদি মৃত্যুকে জয় করতে পারতো, তবে সে বেঁচে থাকতো আজও। সে ওই অর্থে অমর ছিল না। কিন্তু যুগ যুগ ধরে মানুষ তাকে মনে রেখেছে। কারণ কী? তার জ্ঞান, প্রজ্ঞা কিংবা গাছের গুণ। যে গাছ হাজার হাজার বছর পুরনো। যে গাছ মানবজাতির অভ্যুদয়ের সাথে ওতপ্রোতভাবে জড়িত। জ্ঞানবৃক্ষ। ট্রি অভ নলেজ।” কোটের পকেট থেকে ছোট্ট একটা শিশি বের করেন প্রফেসর। চোখে লালসাময় দৃষ্টি। “ডেভিল প্ররোচনা দিয়েছিল : এ গাছের ফল খেলে তাদের চোখ খুলে TICS I God doth know that in the day ye eat thereof, then your eyes shall be opened…এ গাছের ফল খেলে আসলেই চোখ খুলে যায়। মানুষ দিব্যদৃষ্টি লাভ করে। নিজের চোখে দেখা। টিকিউএমের মালিক এটা খেয়েই তো আমাকে বিলিয়ন ডলার ধরিয়ে দিলেন। শ্যানং এটার কথাই বলছিলেন। মানুষজন তার কথার ভিন্ন ইন্টারপ্রেট করে। ওয়েল, আমিও ডিরেক্টলি কিছু বলিনি। ইনিয়েবিনিয়ে আগবাগডুম বলেছি। ডায়েরিতে আগবাগডুম লিখেছি। টমি মিয়া সব জানে। আর সবাই কুত্তার পেছনে ছুটলো। হা হা হা হা হা হা।” তার ঠা ঠা হাসির শব্দে অ্যালবাট্রস ছুটে পালায়। “শ্যানংয়ের দুই মহান পূজারী-মান্নান মিয়া ও জাকিয়া খানকে ট্র্যাপে ফেলে দিয়েছি। সুগার সোহানের বৈরাগীর সাথে ক্ল্যাশ ছিল। ওকে দিয়ে খুন করালাম বৈরাগীকে, তারপর সোহানকেও এমনভাবে মারলাম যাতে কেউ সন্দেহ না করে। ড্রাগ ওভারডোজ। জাকিয়া খান শেষ, তার সহযোগী হিসেবে মান্নান মিয়া শেষ, সুগার সোহানও শেষ। মৃত্যুর ভান করে চোখে ধূলো দিলাম সবাইকে। এখন আমার নাম সোবাহান আকবর, আমি এক সৌখিন ব্যবসায়ী। গাছের বীজ বিক্রি করে পেট চালাই।” মুচকি হেসে পকেট থেকে শিশিটা আবার বের করে দেখান তিনি।

তারপরের ঘটনাগুলো খুব দ্রুত ঘটে যায়।

মানিপেনি কখন পেছনে এসে দাঁড়িয়েছে তা কেউ খেয়ালও করেনি। কদম আড়চোখে দেখে পুলের পানি এখনো টকটকে লাল, যদিও পানি বদলাবার নির্দেশ দিয়ে রেখেছেন ডক্টর। হয়তোবা কোন কারণে দেরি হচ্ছে, কু’রা অন্য কোন কাজে ব্যস্ত। কিন্তু কদমের ভুল ভাঙ্গতে সময় নেয় না।

সেকেন্ডেরও কম সময়ে ডক্টরের শিশি ধরা হাতে কোপ বসিয়ে দেয় মানিপেনি। শিশিটা হাত থেকে মেঝেতে পড়ে যায়। তারপর গড়ায়। গড়িয়ে গড়িয়ে সোজা পুলের পানিতে।

“না!” শিশির পিছু পিছু ডক্টরও লাফ দেন রক্তমাখা পুলে।

ঝপাৎ!

খানিকক্ষন সবকিছু চুপচাপ। তারপর একে একে হাঙ্গরগুলো এসে হাজির হয়। তখন শুরু হয় মজা। এক অসম লড়াই। হুটোপুটি, তোলপাড়। চার মিনিট পনের সেকেন্ড পর সবকিছু একদম শান্ত।

“ডক্টর, নো হার্ড ফিলিংস। ওকে?” মানিপেনি পুলের রক্তাক্ত পানির দিকে তাকিয়ে বলে।

কদম সভয়ে নিচের দিকে তাকায়। “তারা তোমাকে মেরে ফেলবে। পালাও।”

মানিপেনি মাথা নাড়ে। “না, মারবে না।”

রেলিংয়ে ভর দিয়ে নিচটা দেখে নেয় কদম। ইয়টজুড়ে বিক্ষিপ্ত মৃতদেহ, ছড়িয়ে ছিটিয়ে পড়ে আছে।

“বিশ্বাস হয়, এই লোকটাকে একসময় আমি পাগলের মত ভালোবাসতাম। ও যখন ওর ভয়ংকর পরিকল্পনার কথা জানালো, বেঁকে বসলাম আমি। তখন ও বাবা-মাকে জিম্মি করে ফেলে। এতদিন বলছিল ওরা বেঁচে আছে, আটকে রেখেছে শুধু। তবে ভালো আছে, সুস্থ আছে। আজ জানলাম, আমার বাবা-মা বেঁচে নেই। তোমার মামা-মামিকেও ছাড়েনি, কদম।” স্মার্টফোন খুলে একটা নিউজ পোর্টাল বের করে মানিপেনি।

বৃদ্ধ দম্পতি জীবন্ত দগ্ধ।

গ্যাসের চুলা থেকে কীভাবে আগুন লেগেছে তার বিবরণ দেয়া নিচে। কদম হতভম্বের মত দাঁড়িয়ে থাকে। ইয়ট অটো’তে চলছে। তাদের বর্তমান গন্তব্য প্যাসিফিক মহাসাগরে অবস্থিত এক ছোট্ট দ্বীপ। দ্বীপটা সম্প্রতি সোবাহান আকবর নামক এক সৌখিন ব্যবসায়ী কিনে নিয়েছেন। দ্বীপের নাম নবুরু। নবুরু মানে নতুন জীবন।

মানিপেনি ইয়ট অটো থেকে ম্যানুয়ালে নিয়ে যায়। কদম রেলিংয়ে হেলান দিয়ে শান্ত সাগরের দিকে তাকিয়ে থাকে। অ্যালবাট্রসটা আবার এসে হাজির হয়েছে, বাতাস কেটে উড়ছে। স্বচ্ছ পানির নিচ দিয়ে মাছ সাঁতার কেটে চলে।

বাংলাদেশে টমি উদ্ধার নিয়ে এখনো ধোঁয়াশা কাটেনি। আলমগীর কিরা কেটে বলে, ওদের সাথে তিনটা ল্যাব্রাডর ছিল। এর মধ্যে দুইটাকে কেটে পিস পিস করে খেয়ে ফেলেছে ওর সঙ্গিরা। একটা কোনক্রমে গাড়ি থেকে পালাতে সমর্থ হয়। লোকজন সেটাও পিটিয়ে মেরে ফেলে। তারপর ওরা যখন জানতে পারে এটাই সেই ল্যাব্রাডর (ওদের ভাষায় ল্যাওড়াধর), তখন এটাকেও পিসপিস করে কেটে ফেলা হয়। পরবর্তীতে কারওয়ান বাজারে টমির মাংস আড়াইশো গ্রাম করে বিক্রি হয়। দাম পাঁচ হাজার টাকা। আলমগীর আবারো কিরা কেটে বলে, ওর এক দুলাভাই টমির মাংস খেয়েছিলেন। দুলাভাই জানান-”বিশ্বাস করবা না, আলমগীর। শরীলে দুই হাতির তাকত পাইলাম মনে হইলো।”

কিন্তু আলমগীরের কথা কেউ গোনায় ধরে না, হেসেই উড়িয়ে দেয়।

দুধ চা খেয়ে তোকে গুলি করে দেব – জাহিদ হোসেন

উৎসর্গ :

ন্যাশনাল ব্যাংক লিমিটেড
২০১০-এ বিবিএ শেষ করার পর মারাত্মক ডিপ্রেশনে ভুগছিলাম। চাকরি-বাকরি পাচ্ছিলাম না। তখন ন্যাশনাল ব্যাংকের চাকরিটা পাই।
থ্যাংক ইউ ফর অল দ্য মেমোরিজ, এনবিএল

ভূমিকা

ভূমিকায় খুব বেশি কথা বলবো না। জানি না বইটা কী রকম হলো, এর বিচারের ভার আপনাদের। আমি আমার পছন্দের জায়গা থেকে একটা বই লেখার চেষ্টা করেছি মাত্র। প্যাটার্নের দিক দিয়ে এই বই গাই রিচি’র একটা ফিল্ম দ্বারা অনুপ্রাণিত-স্ন্যাচ। আবার স্পাই থৃলার জনরা দ্বারাও মারাত্মক অনুপ্রাণিত ছিলাম আমি। স্পাই থৃলার আমার খুব পছন্দের একটা জনরা। আমার সবচেয়ে প্রিয় দুই থৃলার লেখক স্পাই থৃলারেই সিদ্ধহস্ত ছিলেন-জন লে ক্যারে ও রবার্ট লুডলাম।

বইটাতে অনেককে ট্রিবিউট দেয়া হয়েছে। লেখক, ফিকশন্যাল চরিত্র মিলিয়ে লিস্টটা কম বড় হবে না। কাকে কাকে ট্রিবিউট দেয়া হয়েছে। আপনারাই না হয় খুঁজে বের করুন।

বরাবরের মত বাতিঘরের প্রকাশক নাজিম ভাই’কে আলাদাভাবে ধন্যবাদ জানাচ্ছি। বইয়ের নাম উদ্ভট হওয়া সত্ত্বেও একটিবারের জন্যও নাম বদলাবার অনুরোধ না করার জন্য এবং আমার ওপর বিশ্বাস রাখার জন্য। বিশেষ ধন্যবাদ রাজীব দত্তকে–তার গ্র্যাফিত্তিকে কেন্দ্র করে বইটি লেখার সুযোগ করে দেবার জন্য।

ধন্যবাদ জানাই আমার বৌ জেসমিন রহমানকেও। তুমি না থাকলে বইটা আরো দ্রুত শেষ হতো। হে হে হে!

বইটা লিখে আমি যে রকম আনন্দ পেয়েছি, আপনারা যদি তার ছিটেফোঁটাও পান, তাহলেই আমি নিজেকে সার্থক মনে করবো। এবং একটা সর্নিবন্ধ অনুরোধ : এটা একটা ফিকশন। দয়া করে, একে ফিকশন হিসেবেই দেখুন। বেশি কথা বলবো না বলে, শেষমেষ অনেক কিছুই বলে ফেললাম। অভ্যাস খারাপ!

ভালো থাকুন, সুস্থ থাকুন, নিরাপদ থাকুন। আপনাদের মঙ্গলময় জীবন কামনা করছি।

জাহিদ হোসেন
ঢাকাদক্ষিণ, সিলেট
ফেব্রুয়ারি ১, ২০১৯

.

And Jehovah God commanded the man, saying, Of every tree of the garden thou mayest freely eat: but of the tree of the knowledge of good and evil, thou shalt not eat of it: for in the day that thou eatest thereof thou shalt surely die.
— Genesis 2:16-17

.

মান্নান মিয়ার রেসিপি:

দুধ চা যেভাবে বানাবেন।

যা যা লাগবে :

১. দেড় কাপ দুধ
২. চা-পাতা : এক চা চামচ
৩. চিনিঃ দুই চা চামচ

জ্বাল দেয়া দুধ থেকে দেড় কাপ নিয়ে চা পাতা দিয়ে ফুটাতে হবে। কাপে দুই চামচ চিনি দিতে হবে। অথবা, চিনি স্বাদমতো দিতে পারেন। কাপের উপর ছাকনি রেখে চা ঢালুন। তারপর চামচ দিয়ে ভালোভাবে নেড়ে পরিবেশন করুন গরম গরম চা!

বিঃদ্রঃ উঁচু থেকে কাপে চা ঢাললে কাপে ফেনা হয়। ফেনা চাইলে এই পদ্ধতি বাঞ্ছনীয়।

.

পূর্বাভাস

সবাই বলে মান্নান মিয়ার হাতে জাদু আছে। তার দোকানের এক কাপ চা স্রেফ চা-পাতা, পানি আর চিনি সহযোগে প্রস্তুতকৃত কাপ ভর্তি এক ধরণের বিশেষ তরল নয়। এ যেন অমৃত, এক কাপ খেলেই শরীর-মন নিমেষে চাঙ্গা হয়ে যায়।

যে জন্য স্রেফ এক কাপ খেয়ে কারো পেট ভরে না। তাকে দ্বিতীয় কাপের অর্ডার করতেই হয়। মান্নান মিয়াও তাই কেটলি গরম করতে লেগে যায়। লিকার মেশায়, দুধ-চিনি দেয়, কখনো দেয় আদা কিংবা মশলা। তারপর গরম গরম পরিবেশন করে।

মান্নান মিয়ার চার দোকান তাই সবসময় জমজমাট থাকে। সাকুল্যে দুটা বেঞ্চ দোকানে। দুটোই খদ্দেরে ভর্তি থাকে। চা খোররা ভিড় জমায়। চা খায়, বিস্কুট খায়, সিগারেট ফুকে, আলাপ জমায়।

এমন না যে মান্নান মিয়া খুব খদ্দের অন্তঃপ্রাণ। মুখে সবসময় অমায়িক হাসি ঝুলে থাকে। কাস্টমার যাই বলে তা-ই মাথা পেতে মেনে নেয়।

না, মোটেও না। মান্নান মিয়া ঠিক তার উল্টা। পাঁচ ফুট পাঁচ ইঞ্চি

লোকটার চেহারায় হালকা মঙ্গোলিয়ান ধাঁচ আছে। কেউ কেউ বলে জাপানিজ ধাঁচ, কেউবা চাইনিজ। মানে, দেখে ঠিক বাংলাদেশি বলে মনে হয় না আর কি। মাথায় পাতলা চুল, গায়ের রং ফ্যাকাশে। মাথায় চুল কম থাকলেও তার দেহের অন্যান্য জায়গায় কিন্তু চুলের কমতি নেই। তার শার্টের ফোকর দিয়ে বের হয়ে এসেছে বুকের কালো লোম। শুধু বুকে না। তার হাতে লোম, পায়ে লোম, গলার অর্ধেকও লোমে ঢাকা।

ছেলে-ছোকরারা ফাজলামি করে তাকে গরিলা বলে ডাকে। যদিও গরিলার মত ভুসভুসে কালো না সে। রং পরিস্কার।

সমস্যা অবশ্য তার নোম কিংবা দেহের রংয়ে না। সমস্যা তার মেজাজে। মান্নান মিয়ার মেজাজ অত্যাধিক চড়া। কাস্টোমার যে ব্যবসায়ের লক্ষী, এ কথাটা প্রায়ই ভুলে যায় সে। সামান্য এদিক-সেদিক হলে চালু হয়ে যায় মুখ।

অনেকেই সিগারেট খেয়ে সিগারেটের বাঁট চা’র কাপেই গুঁজে দেয়। এটা দুচোখে দেখতে পারে না সে। একবার করে দেখেন, রীতিমত কুকুরের মতো ঘেউ ঘেউ করে উঠবে মান্নান মিয়া।

চাউলের গলির মাথায় চারটা ফ্লোর নিয়ে একটা প্রাইভেট ভার্সিটি-বেস্ট ইউনিভার্সিটি। সংক্ষেপে বিইউ। বিইউ’র ছেলেপিলেরা সকাল নেই রাত নেই মান্নান মিয়ার চার দোকানে পড়ে থাকে। বিবিএ ফার্স্ট ইয়ারের এক ছাত্র, নাম পঞ্চম, কদিন আগে এরকম কাপে সিগারেট গুঁজে দিয়েছিল। বেঞ্চে বসে বসে চারটা বেনসন স্যুইচ খতম করেছিল সে। খাওয়া শেষে চারটাই গুঁজে দিয়েছিল চা’র কাপে।

মান্নান মিয়া তো ফায়ার! দুদিনের পোলা, নয়া সিগারেট খাওয়া শিখছে। দুনিয়াডারে এখন অ্যাশট্রে ভাবে! যেখান ইচ্ছা সিগারেটের পুটকি ফালায়া দেয়।

পঞ্চমেরও বয়স কম, রক্ত গরম। চেতে গিয়ে সেও দু’কথা শুনিয়ে দেয়। চার ব্যবসা মান্নান মিয়ার পেছন দিয়ে ভরে দেবে বলে।

ক্ষুদ্ধ মান্নান মিয়া রেগেমেগে পঞ্চমের কলার চেপে ধরে।

অবস্থা খারাপ দিকে মোড় নেয়। মান্নান মিয়াকে সাইজ করার জন্য বন্ধু-বান্ধব জড়ো করে পঞ্চম। তর্কাতর্কি বাড়ে, হাতাহাতি হয়। শেষমেষ এলাকার কিছু মুরুব্বীদের হস্তক্ষেপে উত্তেজনা প্রশমিত হয়। দু’জনের মধ্যে মিটমাট হয়ে যায়। হাত মিলায় দু’জন, উপস্থিত জনতার চাপাচাপিতে বুকও মিলায়।

এরপর থেকে দুজনের মধ্যে দারুণ ভাব। পঞ্চম এখন মান্নান মিয়ার চা’র দোকানেই পড়ে থাকে। বন্ধুদের সাথে আড্ডা দেয়, চা খায়, সিগারেট কুঁকে। মুড ভালো থাকলে গান ধরে। পঞ্চমের গানের গলা ভালো। মাঝে মাঝে গিটার নিয়ে এসে চা খোরদের গান শোনায় ও।

রাস্তা থামায় দিলো
কাফেলা এলো
দিল্লীতে নিজামউদ্দিন আউলিয়া এলো
দিল্লীতে নিজামউদ্দিন আউলিয়া এলো।

মান্নান মিয়া আপাতদৃষ্টিতে একটু রগচটা হলেও আদতে সে মানুষ খারাপ না। ওর ব্যক্তিগত জীবন এক রহস্যের নাম। খুব কম লোকই ওর ব্যাপারে জানে। যা জানে তাও খুব সীমিত। পানির ট্যাংকির পেছনে একটা কলোনি আছে। ঐ কলোনিতে থাকে ও। দোকান থেকে দশ মিনিটের রাস্তা। সকালে দোকানে আসে, মাঝরাতে ফিরে। এর বাইরে ওর কোন জীবন আছে কিনা, তা কেউ জানে না। মান্নান মিয়া বিবাহিত না অবিবাহিত, এ সম্বন্ধেও কারো কিছু জানা নেই। বিবাহিত যদি হয়েও থাকে, তবে বৌ এখানে থাকে না। অন্য কোথাও থাকে।

এমনিতে মেপে মেপে কথা বলে সে। কিন্তু মনমেজাজ ভালো থাকলে ফুরফুরিয়ে কথা বলে, খদ্দেরদের সাথে গল্প জুড়ে দেয়। অদ্ভুত সব গল্প। হাঁ হয়ে মানুষ শোনে। ওর গল্প শুনলে মনেই হয় না মান্নান মিয়া সামান্য এক চা-দোকানি। চা-সিগারেট বিক্রি করে পেট চালায়। তখন মনে হয় মান্নান মিয়া অসামান্য এক গল্পকার, ভাগ্যের ফেরে চা ব্যবসায়ে নেমেছে।

এমনিতে পেটে বোমা ফেললেও ওর মুখ থেকে কথা বের করা যায় না। মান্নান মিয়া যদি গল্প বলতে চায় নিজের ইচ্ছাতেই বলবে। কোনকিছুর লোভ দেখিয়ে ওর পেট থেকে গল্প বের করা অসম্ভব।

বৃষ্টি-বাদলার দিনে মান্নান মিয়ার মেজাজ অত্যাধিক ভালো থাকে। সে তখন গুনগুনিয়ে গান গায়। রাজ কাপুর অভিনীত সিনেমার গান–

ঘারবার নেহি
সানসার নেহি
মুঝসে কিসিকো পেয়ার নেহি
মুঝসে কিসিকো পেয়ার নেহি…

গুনগুন গান শুরু হলেই ওর নিয়মিত খদ্দেররা বুঝতে পারে মান্নান মিয়ার মেজাজ আজ ভালো। ওরা নড়েচড়ে বসে। এক কাপ চা’র জায়গায় দু’কাপ চা অর্ডার দেয় তখন। সময় নিয়ে চা খায়। কারণ ওরা জানে মান্নান মিয়া আজ গল্প বলবে। দারুণ কোন গল্প।

আজ সারাদিন ধরেই টিপটিপ বৃষ্টি দিচ্ছে। রাস্তাঘাটে মানুষজন কম। আবহাওয়াও বেশ ঠান্ডা। ভার্সিটির কিছু পোলাপান ছিল বিকাল পর্যন্ত। তারপর থেকে খদ্দেররা অনিয়মিত হয়ে পড়েছে। কিছু রিকশাওয়ালা ঠান্ডায় জবুথবু হয়ে চা খেতে আসে। গরম গরম চা আর টোস্ট বিস্কুট। অথবা চা পাউরুটি-কলা। কিন্তু নিয়মিত কোন কাস্টমারকে দেখা যায় না। এক ভ্যানওয়ালা থামলো। সিগারেট নিলো। গোল্ড লিফ। আর পান-সুপারি। খানিকপর আরেকজন আসলো। কাকভেজা অবস্থা। গরম চা গালে ঠেকিয়ে বসে থাকে খানিকক্ষণ। ওর সাদা শার্ট ভিজে গেছে, প্যান্টের অবস্থাও সুবিধার না। হাঁটুর নিচ থেকে কাদায় মাখামাখি।

রগচটা মান্নান মিয়া চেষ্টা করে খেজুরে আলাপ শুরু করার। “কী যে বালের বৃষ্টি শুরু হইলো কন দেহি ভাই। ব্যবসার অবস্থাও খুব খারাপ।”

সাদা শার্ট কিছুই বলে না। একবার বিষণ্ণ মুখে মাথা নেড়ে সায় জানায়। তারপর আবার গরম চা গালে চেপে ধরে।

মান্নান মিয়া হাল ছাড়ে না। “ঢাকার কিছু জায়গা ডুইব্যা গেছে মনে অয়। ঢাকায় একটু বৃষ্টি দিলেই অইলো…”।

চাটা এক ঢোকে শেষ করে দেয় লোকটা। তারপর ওর দিকে তাকিয়ে বলে-”আরেক কাপ দেন।”

“মশলা চা খাইবেন? খায়া দেখেন, আরাম পাইবেন।”

“মশলা চা?” লোকটা যেন নিক্তিতে ওজন করে নেয়-মশলা চা না দুধ চা? শেষ পর্যন্ত মশলা চার পাল্লাই ভারি হয়। “দেন, মশলা চাই দেন।”

হুড়মুড় করে বিইউ’র কিছু পোলাপান এসে ঢুকে। মান্নান মিয়ার রেগুলার কাস্টমার। তিতাস, রবিন, জাকি, অর্ণব। এসেই হড়বড়িয়ে বলে–”মামা চারটা বেনসন, চারটা মালাই চা। কড়া করে। খুব কড়া করে।”

পরিচিত মুখ দেখে মান্নান মিয়া বেজায় খুশি হয়। কেতলি বসায়। গুনগুনিয়ে গান ধরে।

পেয়ার হুয়া, ইকরার হুয়া হ্যায়…

“মামা মনে হয় খুব মুডে আছো…” জাকি বলে।

“আমগো আর মুড কিসের? পেট লইয়া কুল পাই না, আবার মুড।” প্রসন্ন মুখে জবাব দেয় মান্নান মিয়া। বেনসনের প্যাকেট খুলে চারটা শলাকা বের করে ওদের হাতে ধরিয়ে দেয়।

জাকিরা তক্কে তক্কে থাকে। ওরা জানে মান্নান মিয়া এখন গল্প বলার মুডে চলে গেছে। আলতু-ফালতু কথা বলে এখন ওর মেজাজ খিঁচড়ে দেয়ার কোন মানে নাই।

পাঁচজনের হাতে চার কাপ তুলে দেয় মান্নান মিয়া। চারটা মালাই চা, একটা মশলা।

জাকিরা চায়ে চুমুক দেয়, সিগারেট ফুঁকে। বাইরের টিপ টিপ বৃষ্টি ভিজিয়ে দেয় অ্যাশফল্ট রাজপথ। এলাকার পুরনো পাগল বস্তা বসির মাথায় বস্তা পেঁচিয়ে দৌড়াচ্ছে গলিময়।

“বৃষ্টির মায়েরে চুদি, বৃষ্টির মায়েরে চুদি।”

জনশ্রুতি আছে বস্তা বসিরের এক বৌ ছিল। বৃষ্টি নাম। বিয়ের বছর খানেক পর বৌ এক দোকানদারের হাত ধরে ভেগে যায়, আর ফিরে নি। তারপর থেকেই বস্তা বসিরের মাথা খারাপ। সারা শরীরে বস্তা পেঁচিয়ে ঘুরে। তবে ওর হৃদয়বিদারক কাহিনী নিয়ে অনেকেই সন্দেহ পোষণ করে। কারণ ওর বৌয়ের নাম প্রায়ই পাল্টে যায়। আজ এটা, তো কাল আরেকটা। গত দুই মাস ধরে ওর বৌয়ের নাম বৃষ্টি। এর আগে ছিল মালতী, এরও আগে সন্ধ্যা।

বস্তা বসির দৌড়াতে দৌড়াতে গলির শেষ মাথায় গিয়ে হারায়। মৃদু হেসে গল্প শুরু করে মান্নান মিয়া। পাঠকের সুবিধার্থে গল্পটা প্রমিত ভাষায় দেয়া হলো–

সে অনেক অনেক দিন আগের কথা। তখনো বিদ্যুৎ আবিষ্কার হয় নাই। দুনিয়া ছিল অন্ধকারে ঢাকা। মানুষজন কম ছিল। খুনাখুনি-রাহাজানি হিংসা এগুলো কম ছিল। মানুষের মধ্যে শান্তি ছিল, মিল-মহব্বত ছিল।

সেই যুগে এক সন্ত বাস করতেন। একেকজন তাকে একেক নামে ডাকে, তার আসল নাম এখন আর কেউ জানে না। ওটা হারিয়ে গেছে বিস্মৃতির অতলে। সে কালে গহীন এক জঙ্গল ছিল। খুব দুর্গম, হিংস্র জন্তু জানোয়ারে ভর্তি। ওই জঙ্গলের মাঝে ছিল এক কুঁড়েঘর, ওখানে থাকতেন তিনি। সন্ত নিরামিষাশী ছিলেন, জঙ্গলে যে ফলমূল মিলতো তাই পেড়ে খেতেন। জঙ্গলের মাঝখান দিয়ে একটা হ্রদ বয়ে গেছে। হৃদের পানি সুমিষ্ট। ওখান থেকেই পানি সংগ্রহ করে খেতেন তিনি। সন্ত কারো সাতে পাঁচে থাকেন না। দিনের বেশির ভাগ সময় ধ্যানে কাটে তার।

সন্ত খুবই দয়ালু ছিলেন। মানুষ, হিংস্র জীব-জন্তু-সবার জন্যই ছিল তার অসীম দয়া। একবার তীরবিদ্ধ এক বাঘকে সেবা-শুশ্রূষা করে সারিয়ে তুলেন তিনি, আরেকবার সারালেন হিংস্র এক নেকড়েকে। শিকারীদের হাতে জখমিকৃত পশুপাখিরা তার পরিচর্যায় নতুন জীবন ফিরে পেত। তিনি লতাপাতা দিয়ে, ভেষজ উপাদান দিয়ে যে মেডিসিন তৈরি করতেন তা ছিল ধন্বন্তরি। তার খ্যাতি ছড়িয়ে পড়ে। মানুষজন দূর-দূরান্ত থেকে তার কাছে আসা শুরু করে। তিনি প্রায় সব রোগই সারাতে পারতেন। খেয়াল রেখো, আমি বলেছি প্রায়। কারণ একটা জিনিস উনি সারাতে পারতেন না। সেটা হলো, মৃত্যু।

অনেক মানুষ তার মৃত্যুপথযাত্রি আত্মীয়-স্বজনকে নিয়ে হাজির হতো, বুকে আশা সন্ত তার প্রিয়জনকে সারিয়ে তুলবেন। কিন্তু নিরাশ হয়ে ফিরতে হতো তাকে। মুত্যুকে হারানোর কোন তরিকা সন্তের জানা ছিল না।

সন্ত বিষণ্ণ হয়ে উঠতেন। মানুষের মরণশীলতা তাকে পীড়িত করতো। তিনি এর প্রতিকার খুঁজতেন। জড়িবুটি নিয়ে নানা পরীক্ষা নিরীক্ষা চালাতেন। যদি কোন উপায় মিলে।

কিন্তু না।

মৃত্যু অনিবার্য। এর থেকে কারো মুক্তি নাই।

একদিন সন্ত জঙ্গলের গভীরে গিয়ে পরীক্ষা-নিরীক্ষা চালাচ্ছিলেন। জঙ্গলী অনেক বিষাক্ত লতা-পাতা আছে, যা খেলে মানুষ মারা যায়। ওরকমই কিছু একটা মুখে দিয়ে থাকবেন তিনি। নিমিষে তার সারা শরীর নীল হয়ে যায়, মুখ দিয়ে গঁাজলা বের হতে থাকে। সন্ত বুঝতে পারেন তার অন্তিম সময় সমাগত, মৃত্যু দোরগোড়ায় কড়া নাড়ছে।

এমন সময় কোথা থেকে একটা গাছের পাতা তার সামনে এসে পড়ে। উৎসুক সন্ত পাতাটি হাতে নেন, মুখে পুরে চিবান। অবাক হয়ে তিনি লক্ষ্য করেন যে খানিকটা ভালো বোধ করছেন। দূরে একমই আরো কিছু পাতা পড়ে থাকতে দেখেন তিনি। ওগুলোও মুখে পুরে চিবাতে থাকেন সন্ত। ধীরে ধীরে পরিপূর্ণ সুস্থ হয়ে উঠেন তিনি। এভাবেই স্রেফ পাতা চিবিয়ে খেয়ে মৃত্যুর দুয়ার থেকে ফিরে আসেন এ পূণ্যাত্না।

কৌতূহল হয় তার। নিশ্চিত মৃত্যুর হাত থেকে ফিরিয়ে নিয়ে আসলো এ কোন গাছের পাতা?

অনুসন্ধানে ব্যাপৃত হন তিনি। খুঁজে বের করেন রহস্যময় ঐ গাছ। গাছগুলো জঙ্গলের গহীনতম কোণে এক উঁচু টিলায় অবস্থিত, টিলার অপর পাশ দিয়ে বয়ে গেছে এক সুদৃশ্য ঝর্ণা।

ঝর্ণায় অবগাহন করেন সন্ত। তিনি বুঝতে পারেন সৃষ্টির শুরু থেকে আজ অবধি এ দিকে কোন জনমানুষের পা পড়েনি।

উঁচু গাছগুলো পরীক্ষা করে দেখেন তিনি। আকাশপানে ছড়িয়েছে এর মাথা। উচ্চতায় কমপক্ষে একো-দুশো ফুট তো হবেই। আর এর ঘ্রাণ তীব্র, নেশাধরানো।

হঠাৎ প্রচন্ড ক্লান্তি অনুভব করেন সন্ত। পুরো দেহজুড়ে আরামদায়ক আলস্য এসে ভরে করে, শরীর যেন নড়ছেই না। বাধ্য হয়ে সুউচ্চ গাছগুলোর ছায়ায় ঘুমিয়ে পড়েন তিনি।

স্বপ্নে এক মুন্ডিতমস্তক শিশুকে দেখতে পান সন্ত। আনমনে খেলছে। ধীরে ধীরে তার মতো আরো কিছু শিশু এসে উপস্থিত হয় ওখানে। তাদের সকলের মাঝে শান্ত-স্নিগ্ধ ভাবভঙ্গি, পরনে শ্বেতশুভ্র বসন। তারা তাকে অভিনন্দন জানিয়ে বলে-’আপনি অমরত্বের চাবি খুঁজে পেয়েছেন মহাত্মা। আপনাকে অভিবাদন।’

তারা তাকে উত্তরীয় পরিয়ে দেয়, মাথায় পরায় রাজমুকুট। পুষ্পবৃষ্টি শুরু হয়, মৃদু বাজনা বাজে। চারদিকে একটা উৎসব উৎসব ভাব। মিষ্টি চেহারার এক পিচ্চি এসে তার হাতে কিছু একটা ধরিয়ে দেয়। হাত খুলে সন্ত দেখেন রহস্যময় ঐ গাছের পাতা।

পিচ্চিটা তখন মিটিমিটি হাসছে। “নিন, মহাত্মা । অমরত্ব!”

সন্ত বুঝতে পারেন মৃত্যুরোগ সারানোর তরিকা পেয়ে গেছেন তিনি। ঘুম ভাঙ্গলে নিজের ভেতরে অন্য ধরণের এক সজীবতা খুঁজে পান সন্ত। স্বপ্নের মাহাত্ন্য তিনি অনুধাবন করতে পারেন।

টিলার গোড়ায় কুঁড়েঘর বানিয়ে ওখানেই বাস করতে শুরু করেন তিনি। এখন মৃত্যুপথযাত্রি কোন মানুষ কিংবা পশু তার কাছে এলে খালি হাতে আর ফিরে যায় না। তিনি রহস্যময় ঐ পাতার সাহায্যে তাদেরকে সারিয়ে তুলেন।

তারপর কেটে গেছে কত সহস্র বছর। কত মানুষ এলো, গেল। নতুন নতুন আবিষ্কারে উন্নতির শিখরে পৌঁছাল মানুষ। কিন্তু পাদপ্রদীপের আড়ালেই রয়ে গেলেন ঐ সন্ত। বিস্মৃতির অতলে হারাল তার আবিষ্কার, হারিয়ে গেল ঐ রহস্যময় পাতা ও গাছ।

কেউ কেউ বলে তিনি এখনো বেঁচে আছেন। ঝর্ণার ধারে আজো তার কুঁড়েঘর বহাল তবিয়তে আছে। মানবজাতির কল্যাণ কামনায় আজো তিনি ধ্যানমগ্ন।

গল্প শেষ হলেও রেশটুকু রয়ে যায়। চার বন্ধুই আনমনা। গালে গরম চার কাপ লাগিয়ে বসে থাকা লোকটাও নিশ্চপ, কী জানি ভাবছে। বাইরে টিপ টিপ বৃষ্টি পড়ে যাচ্ছে অবিরত।

“ঐ গাছের পাতাটা কী মান্নান ভাই?” জাকি প্রশ্ন করে। গল্পের প্রভাবেই হয়তোবা খানিক আগের সম্বোধন করা মামা এখন পরিণত হয়েছে ভাইয়ে।

মান্নান মিয়া মুচকি হাসে। উনুনে আবারো কেতলি চাপিয়েছে সে। আরো এক কাপ চা খাবে সবাই। চারটা মালাই, আর একটা মশলা।

“পাতাটার ব্যাপারে অনেকেই অনেক কথা বলে, বুঝলেন নি। কেউ কেউ বলে এরকম কোন গাছ দুনিয়ায় নাই। কেউ কেউ বলে ঐ গাছটা আসলে জ্ঞানবৃক্ষ-যে জ্ঞানবৃক্ষের ফল খায় সেই অমর হয়। শারীরিকভাবে অমর না, তয় তার নাম যুগ যুগ ধইরা মানুষ মনে রাখে। জ্ঞানবৃক্ষের ফল খায়া সে অনেক জ্ঞানী হয়, স্বর্গ-মর্ত্য-পাতালের বেবাক রহস্য তার জানা হইয়া যায়। এটা হইলো একটা মত। আবার আরেকটা মতও প্রচলিত আছে, যেখানে এই গল্পটার ধারণা মাইনা নেয়া হয়। যেখানে বলা হয় যে আসলেই এরকম গাছ আছে, ঐ গাছের পাতা ও পাতার রস মানুষদের জ্যান্ত কইরা তুলে। ঐ পাতাটা হইলো গিয়া…”

থেমে কাপে চা ঢালে মান্নান মিয়া। দুধ-চিনি মেশায়, চামচ দিয়ে নাড়ে। পাঁচজনই ব্যগ্র হয়ে অপেক্ষা করছে নাম শোনার জন্য।

“পাতাটা কী?” গালে চার কাপ ধরে থাকা লোকটাই ধৈৰ্য্য হারিয়ে প্রশ্ন করে বসে।

মান্নান মিয়া পাঁচজনের হাতেই গরম গরম চার কাপ ধরিয়ে দেয়। তারপর রহস্যময় গলায় বলে :

“চা-পাতা।”

.

অধ্যায় ১

দুধ চা খেয়ে তোকে গুলি করে দেব!

গ্র্যাফিতির পাশে দাঁড়িয়ে তীব্র চা’র পিপাসা পেল পুলিশের সিনিয়র গোয়েন্দা রফিকুল ইসলামের। টং দোকান বন্ধ, পাশে ভয়ে জড়সড় হয়ে দাঁড়িয়ে আছে চা-ওয়ালা কিসমত। কিসমতের কিসমত বেশ খারাপ। কিসমত ভালো থাকলে কী আর ভোররাতের কাঁচা ঘুম এভাবে নষ্ট হয়? কী সুন্দর বৌকে জড়িয়ে ধরে ঘুমাচ্ছিল সে। টং দোকান বন্ধ করতে করতে বারোটা-সাড়ে বারোটা বেজে যায়। তারপর বাসায় এসে খাওয়া দাওয়া সেরে ঘুমাতে ঘুমাতে একটা-দেড়টা। পাঁচটা-সাড়ে পাঁচটার দিকে ঘুম সবচেয়ে গাঢ় থাকার কথা। ওর খুপড়ি ঘরের সামনে এসে পুলিশের টিম যখন ধাক্কাধাক্কি করে বাইরে থেকে তখন তার নাক ডাকার তীব্র আওয়াজ পাওয়া যাচ্ছিলো।

এখন বাজে চারটা ঊনষাট। খানিক আগে ফজরের আযান পড়েছে। পুবাকাশে রক্তিমাভা। সূর্য উঠি উঠি করছে, হয়তোবা আড়মোড়া ভাঙ্গছে। বিছানা ছেড়ে উঠতে একদমই ইচ্ছা করছে না তার। হয়তোবা কিসমত আলীর মতো সেও দেরিতে ঘুমাতে গিয়েছিল, সকাল সকাল চোখ দুটো আর খুলতে পারছে না।

চারদিকে অপার্থিব এক আভা। সাদামাটা ঢাকা শহরটিকে সকালবেলা একদমই অচেনা মনে হয়। মনে হয় মহান সুররিয়ালিস্টিক পেইন্টার সালভাদর দালি’র কোন পরাবাস্তব পেইন্টিং। কিসমত আলীর মার্কামারা চা’র দোকানটিকেও ভ্রম হয় ফ্রেমে বাঁধানো ফটোগ্রাফ হিসেবে।

আচ্ছা, কিসমতকে ধমক দিলে কী ও ঝটপট এককাপ চা বানিয়ে দিতে পারবে না? দুধ চা না, কড়া লিকারের রং চা?

পরক্ষণেই নিজেকে চোখ রাঙ্গান রফিকুল ইসলাম। দেয়ালের গ্রাফিতির দিকে আরেকবার চোখ পড়ে তার। একজন পিস্তলধারী কাউকে ধাওয়া করছে। পিস্তলের নল দিয়ে হালকা ধোঁয়া বেরুচ্ছে যা সদ্য গুলি ছোঁড়ার প্রমাণ। যাকে ধাওয়া করা হচ্ছে তার গা রক্তাক্ত, দেহ থেকে ছোপ ছোপ রক্ত বের হচ্ছে। আঁকিয়ে নিখুঁত দক্ষতায় লাল লাল তিনটি ফোঁটা এঁকে রেখেছেন। রক্ত ছিলকে পড়ার দৃশ্য। বুঝতে মোটেও কষ্ট হয় না, গুলিটা অব্যর্থ নিশানায় লক্ষ্যভেদ করেছে। গ্রাফিতির নিচে আঁকাবাঁকা অক্ষরে অতি পরিচিত কিছু শব্দ লেখা :

দুধ চা খেয়ে তোকে গুলি করে দেব!

তবে সবচেয়ে ইন্টারেস্টিং জিনিসটা এখনো উহ্যই রয়ে গেছে। দেয়াল চিত্রের ওই লাল লাল তিনটি ফোঁটা মোটেও কৃত্রিম লাল রং না, রং-তুলি দিয়ে যা শিল্পী এঁকে রেখেছেন।

লাল লাল ওই ফোঁটাগুলো হলো রক্ত! মানব-রক্ত!

রক্তের রং শুকিয়ে গেছে যদিও। এখন লাল রং পরিণত হয়েছে খয়েরি’তে। হঠাৎ দেখলে রক্ত না মনে হয়ে খয়ের দেয়া পানের পিকও মনে হতে পারে।

রক্ত পরীক্ষা না করেই রফিকুল ইসলাম বলতে পারেন কিসমত আলীর চা’র দোকানের সামনে মুখ থুবড়ে পড়ে থাকা লাশের শরীর থেকেই রক্তগুলো এসেছে।

রফিকুল ইসলামের আত্মবিশ্বাসের কারণ আছে। কারণ এ নিয়ে চতুর্থবার এভাবে কাউকে খুন করা হলো। প্রতিটা খুনের দৃশ্যপট একই রকম-একটা চা’র দোকান, দোকানের পাশের দেয়াল জুড়ে গ্রাফিতি, এ্যাফিতিতে পিস্তল নিয়ে ধাওয়া করার দৃশ্য ও অদ্ভুতুড়ে লেখা এবং দোকানের ঠিক সামনে মুখ থুবড়ে পড়ে থাকা একটি লাশ।

দেড়মাসের ব্যবধানে চার চারটা খুন। তাও একই পদ্ধতিতে। রফিকুল ইসলাম জানেন গুলিবিদ্ধ লোকটির শরীরে ময়নাতদন্ত চালালে একটা মাত্র গুলির হদিস পাওয়া যাবে। অবশ্য ঠিক গুলির হদিস না, কারণ গুলি ভিকটিমের শরীরে পাওয়া যায় নি। অন্তত এ চারটি খুনে না। চারবারই গুলি মৃতদেহের পাশে পাওয়া গেছে। সুন্দর করে প্যাকেটে মোড়ানো অবস্থায়।

শরীরে মিলেছে দুটি ক্ষতস্থান। একটা এন্ট্রি ওন্ড, একটা এক্সিট ওন্ড । গুলি ঢোকার ও বের হবার নিশানা। গুলি চামড়া ভেদ করে ঢুকেছে হৃৎপিন্ডে। তারপর হৃৎপিন্ড ফুটো করে বের হয়ে গেছে পিঠ দিয়ে।

লাশের পাশে একটা ট্রে রাখা। ট্রে’তে এককাপ লিকার চা, ছোট্ট একটা বাটিতে তিনটা বিস্কুট। একটা বিস্কুটের একপাশ ভাঙা, যেন এইমাত্র কেউ খেয়ে গেছে। চাও আধা কাপ। মনে হয় কেউ বাকিটুকু গলধঃকরণ করেছে। প্রথম প্রথশ এ দৃশ্য দেখে রফিকুল ইসলাম আশান্বিত হয়ে উঠতেন। নিশ্চয় কাপের হাতলে হাতের ছাপ পাওয়া যাবে! কিংবা বিস্কুটে। ভাগ্য ভালো থাকলে স্যালাইভা মিলবে।

কিন্তু না! জিনিসগুলোকে ল্যাবে পাঠিয়ে কোন লাভ হয়নি। বিস্কুট, চার কাপ কিংবা বাটি-কোথাও কোন ধরণের প্রিন্টস পাওয়া যায়নি। স্যালাইভাও না।

ব্যবহৃত গুলিটিও আছে ট্রে’র একপাশে। গুলি দেখে চিনতে অসুবিধা হয় না রফিকুল ইসলামের। অসুবিধা হওয়ার কথাও না। বন্দুক-গুলি এগুলো খুবই প্রিয় টপিক চিরকুমার রফিকুল ইসলামের। বাইরের দেশে গেলে আর কিছু না আনলেও অ্যান্টিক বন্দুক সংগ্রহ করে নিয়ে আসেন তিনি। স্মিথ অ্যান্ড ওয়েসন, কোল্ট, ওয়ালথার, রুগার। বাসায় একটা রুম বরাদ্দ শুধুমাত্র এই সৌখিন বন্দুকগুলোর জন্য। দেয়ালে ঝুলছে রাইফেল, কাঁচের আলমারিতে পিস্তল। ঘরটাতে কাউকে ঢুকতে দেন না রফিকুল ইসলাম, কাজের বুয়াকেও না। একবার ছুটা বুয়া কালামের মা ভুল করে ঢুকতে যাচ্ছিল, হা হা করে তেড়ে এসেছিলেন তিনি। ঘরে ঢোকা নিয়ে এর আগের জনের চাকরি নট হয়ে গিয়েছিল। তলাবদ্ধ রুমের ভেতর কী তা বের করার জন্য চাবি চুরি করতে গিয়ে ধরা খায় মহিলা। তারপর পত্রপাঠ বিদায়।

গুলিটা কাছ থেকে আরেকবার দেখে নেন রফিকুল ইসলাম। ব্যবহৃত গুলিটি .৫০০ স্মিথ অ্যান্ড ওয়েসন ম্যাগনামের। মারাত্মক শক্তিশালী অস্ত্র। এক গুলিতে বুনো হাতিকেও শুইয়ে দিতে পারে এতটাই শক্তিশালী। কিন্তু এরকম একটা সফিস্টিকেটেড অস্ত্র এখানে কী করছে?

ছিঁচকে মারামারিতে এ ধরণের কিছু ব্যবহার করার কথা না, লোকটাও বুনো হাতি গোছের কেউ না যে তাকে খতম করার জন্য ৫০০ স্মিথ অ্যান্ড ওয়েসন ম্যাগনাম ব্যবহার করা লাগবে। লোকটার ওজন ষাট থেকে পয়ষট্টির মধ্যে হবে, উচ্চতা আন্দাজ সাড়ে পাঁচ ফুটের মতো। ওকে মারার জন্য একটা অতি সাধারণ রিভলবারই যথেষ্ট।

তবে কী এই কেস বিশেষ কিছু?

রফিকুল ইসলাম অবশ্য খুব একটা বিস্মিত হন না। ঘাতকের শক্তিশালী অস্ত্র ব্যবহারের দিকে ঝোঁক আছে। বাকি তিন খুনে এর নজির মিলে।

ভিকটিমের পকেট ছুঁড়ে কিছু পাওয়া যায়নি। অবশ্য পাওয়ার আশাও করেননি রফিকুল ইসলাম। প্যান্টের দুই পকেটই খালি। পেছনের পকেটটাও গড়ের মাঠ। শার্টের বুক পকেট অবশ্য একদম খালি ছিল না। একটা পাতা পাওয়া গেছে।

চা-পাতা। আরো সুনির্দিষ্ট করে বললে কুঁড়ি।

চা-পাতায় আড়াআড়ি ভাবে কেউ লাল মার্কারে ক্রস চিহ্ন এঁকে রেখেছে। বাকি তিনটা লাশের বুক পকেটেও চা-পাতা পাওয়া গেছে। তাই পাতা দেখে আর সাত-পাঁচ চিন্তা করা লাগে না রফিকুল ইসলামের।

“এইগুলার মানে কী?” বিড়বিড় করে যেন নিজেকেই প্রশ্ন করে গিয়াস উদ্দিন।

গিয়াস উদ্দিন ওর সেকেন্ড ইন কমান্ড। বয়স হয়েছে ভদ্রলোকের। ষাট ছুঁই ছুঁই। চাকরির বয়সও কম না। কিন্তু প্রমোশন ভাগ্য অনুকূলে না থাকায় বেশিদূর ডিঙ্গাতে পারেনি, হাঁটুর বয়সী রফিকুল ইসলামের পেছনেই পড়ে আছে। স্যার স্যার ডাকা লাগে।

আনমনে মাথা নাড়েন রফিকুল ইসলাম। এইগুলার মানে জানা নেই তারও।

ঘুরে ঘুরে ছবি তুলে নিচ্ছে ফরেনসিক টিমের একজন। ফ্ল্যাশের মুহুর্মুহু আওয়াজ। দূরবর্তী মেঘের ডাক শোনা যায়।

“বৃষ্টি আইবো মনে অয়।”

সেপাই রমজান আলীর আবহাওয়ার পূর্বাভাসে কাউকে খুব একটা উৎসাহী মনে হয় না। যে যার নিজের চিন্তায় মশগুল।

খুনের পদ্ধতি একই রকম হলেও শিকার স্বতন্ত্র। প্রথমজন বৃদ্ধ, বয়স ৬৯, পেশায় রিটায়ার্ড সরকারী অফিসার। দ্বিতীয়জন তরুণ, বয়স ১৯, বিবিএ করছিল ঢাকা ইউনিভার্সিটিতে। তৃতীয়জন মধ্যবয়স্ক, বয়স ৩১, পেশায় ব্যাংকার। চতুর্থজনের পরিচয় এখনো বের হয়নি। হুমড়ি খেয়ে চোখের সামনেই পড়ে আছে। পড়ে আছে আবার পড়ে নেইও।

কবিতা মনে পড়ে রফিকুল ইসলামের। জীবনানন্দের কবিতা।

এইখানে সরোজিনী শুয়ে আছে-জানি না সে
এইখানে শুয়ে আছে কিনা।
অনেক হয়েছে শোয়া;-তারপর একদিন চলে গেছে
কোন দূর মেঘে।

মেঘের গর্জনে জীবনানন্দ ছেড়ে আবার ধরাধামে ফিরে আসেন রফিকুল ইসলাম। সেপাই রমজান আলীর আবহাওয়া পূর্বাভাস সত্যি হয়ে ফোঁটা ফোঁটা বৃষ্টি পড়া শুরু হয়।

ক্রাইম সিন নষ্ট হতে দেয়া যাবে না।

রফিকুল ইসলাম অধস্তনদের নির্দেশ দেন। জোগাড় করে ফেলা হয় কিছু তেরপলিন আর কাপড়। তারপর ওগুলো দিয়ে ত্বরিত গতিতে ক্রাইম সিনকে ঢেকে দেয়া হয়।

কিন্তু বৃষ্টির বেগ আর বাড়ে না। ফোঁটা ফোঁটা বৃষ্টি ঢাকার কংক্রিটের উপরিভাগ সামান্য ভিজিয়েই যায়, আর কিছু না।

রমজান আলী আফসোসে মাথা নাড়ে, “পিঁপড়ার বৃষ্টি!”

রফিকুল ইসলামের চোখ আরো একবার দেয়ালচিত্রের দিকে যায়। নিজের এন্ড্রয়েডে এ্যাফিতিটির ছবি বিভিন্ন অ্যাঙ্গেলে তোলা হয়ে গেছে, আরো কয়েকটা তুলে নেন তিনি। মেঘের আনাগোনা বেড়েছে, আলোও অপেক্ষাকৃত কম। ছবি ভালো আসে না।

নিচের লেখার দিকে তাকিয়ে আপনমনেই হেসে উঠেন রফিকুল ইসলাম।

মিডিয়া এই কেসকে এখন দুধ চা বলে ডাকে। আর খুনির নাম দুধ চা কিলার। প্রথম আলো পন্ডিতি করে বাংলা নাম দিয়েছে-দুধ চা ঘাতক। কালকে হয়তোবা প্রথম আলো হেডলাইন করবে :

দুধ চা বধিলো আরেকজন!

কিন্তু দুধ চা খেয়ে কেন কেউ গুলি করবে? দুধ চা খেলে কী হননেচ্ছা জাগে? দুধ চা কী তবে মানুষকে নিমিষে ঘাতক বানিয়ে ফেলে?

কোন জবাব মিলে না। আকাশ পাতাল ভাবতে থাকেন পুলিশের সিনিয়র গোয়েন্দা রফিকুল ইসলাম। আর ফোঁটা ফোঁটা বৃষ্টিতে ভিজতে থাকে ঢাকা শহর।

*

অধ্যায় ২

“ডক্টর মেহবুব আরেফিন চৌধুরী। এমএসি। সংক্ষেপে ম্যাক। বিশাল দেহের জন্য অনেকে তাকে মজা করে বিগ ম্যাক বলেও ডাকে। অ্যাভারেজ বাঙ্গালিরা হাইটে বেঁটেখাটো হলেও ডক্টর মেহবুব ইজ ডিফারেন্ট। উচ্চতায় পাক্কা ছয় ফুট দুই। ওজনও বেশ ভালো। ৭৯ কিলো। বাবা অ্যাম্বাসেডর ছিলেন, মা গৃহিণী। বাবা-মা’র একমাত্র ছেলে। আদরে-সোহাগে বড় হয়েছেন। বাবার চাকরির সুবাদে হিল্লি-দিল্লী ঘুরে বেড়িয়েছেন। পড়াশোনাও মোস্টলি বিদেশে। ডক্টরেট করেছেন অক্সফোর্ড থেকে ওরিয়েন্টাল ফিলোসফি’তে।”

সিআইএ সাউথইস্ট এশিয়া ডেস্কের চিফ অভ অপারেশন্স ডেভিড কনওয়েল খুকখুক করে খানিকটা কাশেন। গ্লাস থেকে দুই ঢোক পানি খান। নিঃশব্দ রুমে কনওয়েলের পানি গেলার শব্দটা বোমার মত শোনায়। টিস্যু দিয়ে আলতো করে মুখ মুছে টিস্যুটা ছুঁড়ে ফেলা হয় মিটার বিশেক দূরের

ওয়েস্ট পেপার বাস্কেটে। বাস্কেট কর্নেলের পেছনে, ঘরের এক কোণায় রাখা। আন্দাজেই ছুঁড়েছিলেন কনওয়েল। টিস্যুটা দেয়ালে লেগে বাস্কেটের কয়েক মিটার দূরে গিয়ে পড়ে।

ভ্রু কুঁচকে ফেলেন কর্নওয়েল, তার অস্পষ্ট বিড়বিড়ানি শোনা যায়-হাউ ডিড আই মিস দ্যাট।

রাইলি কোনমতে হাসি আটকায়। মিটিংয়ে প্রতিবারই কনওয়েল এ কাজটা করেন। এবং প্রতিবারই তার টিস্যু ওয়েস্ট পেপার বাস্কেট মিস করে। টিস্যু মিসের পর অবিশ্বাসে কর্নওয়েলের কোঁচকানো, এবং অতি পরিচিত বিড়বিড়ানি-হাউ ডিড আই মিস দ্যাট!

কর্নওয়েলের পিএ জোয়ানা মানিপেনি তড়াক মেরে উঠে গিয়ে টিস্যুটা জায়গামতো বাস্কেটে চালান করে দেয়। রাইলি কান পেতে রাখে। তাকে নিরাশ করে না জোয়ানা। চশমাটা চোখে এঁটে কর্নওয়েলকে উৎসাহ যোগায় সে-ইট ওয়াজ প্রিটি ক্লোজ, স্যার!

কর্নওয়েলের কোঁচকানো সমান হয়, চোখের দৃষ্টি স্বাভাবিক হয়। চকচকে টাকে একবার হাত বুলান তিনি। উপস্থিত সবার দিকেও একবার চোখ বুলিয়ে নেন। তারপর আবার শুরু করেন। তার গলা শান্ত, সংযত, স্থির। মখমলসদৃশ। যেন কেউ মাখনে আলতো করে ছুরি চালাচ্ছে। “বেশ কিছু টপ নচ ভার্সিটি থেকে ডক্টর মেহবুবের জন্য অফার ছিল। কিন্তু ভদ্রলোক সবকিছু ছেড়েছুঁড়ে বাংলাদেশে চলে আসেন। ঢাকা ইউনিভার্সিটির ফিলোসফি ডিপার্টমেন্টে জয়েন করেন। একসময় ওই ডিপার্টমেন্টের চেয়ারম্যান হন। ভদ্রলোক বেশ এনলাইটেন্ড। বোদ্ধা, বিদগ্ধ পন্ডিত। বা আরো সহজ ভাবে বলতে গেলে-আঁতেল। ফিলসফি রিলেটেড তার বেশ কিছু আর্টিকেল দেশ-বিদেশের বিভিন্ন জার্নালে প্রকাশ হয় রেগুলারলি। তার নামের একটা ভ্যালু আছে। শুধু বাংলাদেশে না, বাইরের দেশেও। এ পর্যন্ত কাহিনীটা সাদামাটা, সিম্পল। কিন্তু প্রবলেমটা হয় বছরখানেক আগে যখন ডক্টর চায়না ট্রিপে যান। চায়না থেকে ফেরার পর ভদ্রলোক ইকোনমিস্টের এশিয়া এডিশনে একটা আর্টিকেল লেখেন। আর্টিকেলটা অভিনব। অভিনব এ জন্য যে ডক্টর তার সাবজেক্টের বাইরে গিয়ে এই প্রথমবারের মত কিছু লিখেন। আর্টিকেলের বিষয়বস্তু-চা। আর্টিকেলটা আপনাদের সবার ডোশিয়ারেই থাকার কথা…” কর্নওয়েল সবার দিকে আরেকবার চোখ বুলিয়ে নেন।

সবাই হালকা মাথা নাড়ে। মানে সবার ডোশিয়ারেই ওটা আছে।

“গুড।” আবারো মখমলীয় ভাষণ শুরু হয়। প্রশ্ন জাগতেই পারে, ফিলসফি’র পন্ডিতের সাথে চা’র কী সম্পর্ক? হোয়াই টি? আবার অন্যভাবেও কিন্তু প্রশ্নটা করা যায়-চা নিয়ে কেউ কিছু লিখলোই বা, তাতে কার কী? হোয়াটস দ্য বিগ ফাজ? ফাজ আছে কী?…রাইলি?”

ম্যাথু রাইলি চায়ে চুমুক দিতে যাচ্ছিল, মাঝপথেই থামে। তার সবুজ চোখজোড়া কাপ ছেড়ে টেকো মাথার কনওয়েলের ওপর নিবদ্ধ হয়।

লোমে কনওয়েলের অ্যালার্জি আছে। তার দাড়ি-গোঁফ সুন্দর করে ছাঁটা। এমনকি ভুরু পর্যন্ত চেঁছে তুলে ফেলা হয়েছে। শার্টের ফাঁক-ফোকর দিয়ে মাঝে মাঝে বুকের যে অংশটা দেখা যায়, সেটাও টেকো মাথার মতই মসৃণ কর্নওয়েলের। ক্লাব পুলে একবার শর্টস পরিহিত অবস্থায় তাকে দেখেছিল রাইলি। লোমহীন ডেভিড কর্নওয়েলকে অদ্ভুত লাগছিল সেদিন। ডিপার্টমেন্টে কানাঘুষা আছে, কনওয়েল নিয়মিত ওয়াক্সিং করেন। ওয়াক্স করে দেহের সব লোম ফেলে দেন।

কিন্তু এ মুহূর্তে লোম নিয়ে চিন্তা করছিল না রাইলি। কনওয়েল লোম চেঁছে ফেলে দেন অথবা লোম রেখে বনমানুষ হয়ে যান তাতে তার কোন মাথাব্যথা নাই। তার মাথাব্যথার কারণ ভিন্ন। সাউথইস্ট এশিয়ার বাংলাদেশ ও ভারত ডেস্ক সে-ই সামলায়। কাজেই ডক্টর মেহবুব আরেফিন চৌধুরী সংক্রান্ত ইন্টেলটা তারই দেয়ার কথা। কিন্তু ইন্টেলটা এসেছে অন্য সোর্স থেকে। সোর্সটা বন্ধুপ্রতিম কোন দেশ থেকে আসেনি। এসেছে যাদের সাথে প্রায়ই টক্কর লেগে যায় তাদের। চাইনিজদের থেকে।

আর এটা নিয়ে চিফ অভ অপারেশন্স ডেভিড কর্নওয়েল বেশ মনঃক্ষুণ্ণ। ইতিমধ্যে গায়ে হুল ফোঁটানো কিছু কথাবার্তা বলেও ফেলেছেন তিনি। ডেস্কে বসে সারাদিন ঘোড়ার ঘাস কাটো নাকি?-এ জাতীয় ইঙ্গিতপূর্ণ, দ্ব্যর্থক কথাবার্তাও একদফা বলা হয়ে গেছে। কথাটা দ্ব্যর্থক এ জন্য যে রাইলিদের পারিবারিক ব্যবসা হলো ঘাস জন্মানো। স্পোটর্স স্টেডিয়ামে যে সবুজ, সুন্দর ঘাস দেখা যায় ওগুলো আসলে প্রাকৃতিক না, কৃত্রিমভাবে বানানো। রাইলিদের পরিবার এ ব্যবসার সাথেই জড়িত। তার দাদার আস্তাবল ছিল। সেখানে পথক্লান্ত ঘোড়া দু’দন্ড বিশ্রাম নিত, পানি খেত, ঘাস খেত। তার দাদা আক্ষরিক অর্থেই ঘোড়ার ঘাস কাটতেন। আর বাবা ব্যবসাটাকে একটু ভদ্রস্থ করেন। আস্তাবল হটিয়ে ছোটখাট একটা কোম্পানিই খুলে বসেন। ঘাসের কোম্পানি। রাইলি গ্রাস।

ঘাস নিয়ে প্রতিদিনই তাই তাকে দু’চারটা খোঁচা খাওয়া লাগে। খেতে খেতে এটা এখন গা-সওয়া হয়ে গেছে তার, অত প্রতিক্রিয়া দেখায় না। তবে তার মনে ক্ষীণ ভয়, সবার সামনেই না তার কাছা খুলে দেন বস। তাহলে মহা কেলেঙ্কারি হবে। তার ঠিক সামনের চেয়ারেই বসা ডিপার্টমেন্টে সদ্য যোগদান করা এজেন্ট শ্যানন স্কালি। ফর্সা, লম্বা, স্বাস্থ্যবান। খাড়া নাক চেহারায় এক ধরণের ধারালো ভাব নিয়ে এসেছে তার। পরনে খয়েরি রংয়ের লো-কাট ব্লাউজ ও কালো স্কার্ট। ব্লাউজটা এতটাই লো যে একটু ঝুঁকলেই দুই পাহাড়ের কিয়দাংশ ও মধ্যবর্তী উপত্যকা বেশ পরিস্কার বোঝা যাচ্ছে।

শ্যানন মাঝে মাঝেই ঝুঁকছে। কলম ঠিক করার ছুতোয়, ডোশিয়ার দেখার ছুতোয় কিংবা স্রেফ তাদেরকে টিজ করার ছুতোয়। আর একটা করে হার্টবিট মিস হচ্ছে রাইলি’র। রাইলি এ-ও জানে তার ডানদিকের চেয়ারে বসা জোনাথন কিংয়েরও একই অবস্থা। কিং এর মাঝেই শ্যাননকে এক দফা ডিনারের আমন্ত্রণ জানিয়ে ফেলেছে। শ্যাননও পাকা ঘুঘু। কিংয়ের আমন্ত্রণে সাড়া দেয় নাই। এই ঐতিহাসিক প্রত্যাখান নিয়ে ডিপার্টমেন্টে কদিন খুব হাসিঠাট্টা হলো। কিং বেশ সুদর্শন, সুপুরুষ। হাত বাড়ালে যে কাউকে পেয়ে অভ্যস্থ। সচরাচর তাকে পাওয়ার জন্য লাইন লাগায় মেয়েরা, কিন্তু শ্যানন কিনা এই হটশট জোনাথন কিংকে পাত্তাই দিলো না? এক কথায় ডিনারের আমন্ত্রণ পায়ে ঠেলে দিলো?

আজব!

তবে কিং দমে যায়নি। হাজারো ডেটিংয়ের অভিজ্ঞতা তাকে ধৈর্যশীল করে তুলেছে। ঘুঘুকে সে বন্দী করবেই করবে।

“রাইলি?” গলা খাঁকারি দেন কর্নওয়েল, কণ্ঠস্বরে খানিকটা বিরক্তির ছোঁয়া।

রাইলি এতক্ষণ যেন এক বুদবুদে ভেসে বেড়াচ্ছিল। ডেভিড কর্নওয়েলের গলা খাঁকারি শুনে ঘাসের ব্যবসা, শ্যানন স্কালি ও জোনাথন কিংয়ের স্বপ্নীল বুদবুদ ছেড়ে ধরায় নেমে আসে সে।

“চায়ের আড়ালে ডক্টর আসলে অন্যকিছু বলতে চেয়েছেন…” কথাটুকু শেষ না করে মাঝপথেই ত্রিশঙ্কু অবস্থায় ঝুলিয়ে রাখে রাইলি।

“সেই অন্যকিছুটা কী, রাইলি?”

সেই অন্যকিছুটা কী সেটা জানলে তো হয়েই যেত রে চোদনা!

মনের কথা আর মুখে আনে না রাইলি। চেষ্টা করে বুদ্ধিদীপ্ত কোন উত্তর দিতে-”সামথিং ইনভ্যালুয়েবল, স্যার। পিপল উইল ডাই টু গেট ইট।”

“মানুষের কাছে সবচেয়ে ইনভ্যালুয়েবল জিনিস কী?”

আচমকা প্রশ্নটা শুনে থতমত খেয়ে যায় ঘাস ব্যবসায়ী রাইলি। “…ইনভ্যালুয়েবল জিনিস…ইনভ্যালুয়েবল…”

শ্যানন স্কালিই বাঁচিয়ে দেয় তাকে। নিজের জীবন, স্যার। মানুষের কাছে সবচেয়ে ইনভ্যালুয়েবল জিনিস হলো নিজের জীবন।”

“এগজ্যাক্টলি, স্কালি! এগজ্যাক্টলি! নিজের জীবনের চেয়ে মূল্যবান জিনিস আর নেই।” কর্নওয়েল থামেন। পকেট থেকে ঘড়ি বের করে সময় দেখেন। তারপর কোটের ভেতরের পকেট থেকে একটা ওষুধের শিশি বের করেন। শিশি ভর্তি সাদা সাদা বড়ি। টেবিলে গ্লাস রাখা আছে। পানি দিয়ে সাদা বড়ি পেটে চালান করে দেন কর্নওয়েল। ভরা মিটিংয়ে আগেও কর্নওয়েলকে ওষুধ খেতে দেখেছে রাইলি। এবং প্রতিবারের মতো এবারও তার মনে হয়-এ ওষুধটা বোধহয় কনওয়েলকে নির্লোম রাখতে সাহায্য করে!

“ব্যাক টু স্কয়ার ওয়ান।” মখমলীয় ভাষণ শুরু হয় আবার। “চায়ের আড়ালে ডক্টর কী ইনভ্যালুয়েবল জিনিস বলতে চেয়েছেন তা বলার আগে চাইনিজ এক সন্তের ব্যাপারে একটু আলোকপাত করা যাক।”

কথাটা যদিওবা আলোকপাত, কিন্তু কর্নওয়েলের কথা শেষ হওয়ামাত্র মিটিং রুমের বাতিগুলো নিভিয়ে দেয়া হলো। একটা বাতিই জ্বলছে-সেটা প্রজেক্টরের। মিটিংরুমের সাদা বোর্ড তখন রুপান্তরিত হয়েছে টিভি স্ক্রিনে।

চেয়ার ঠেলে ইতিমধ্যে উঠে দাঁড়িয়েছেন কর্নওয়েল, হাতে হাজির হয়েছে পয়েন্টার। স্ক্রিনে তখন গাট্টাগোট্টা বৃদ্ধ এক লোককে দেখা যাচ্ছে, মাথায় অল্প চুল। তার হাতে পাতার মত কিছু ধরে রাখা। আর মুখ দেখে মনে হচ্ছে পাতা চিবুচ্ছে সে।

কর্নওয়েল পয়েন্টারটা বৃদ্ধ লোকটার দিকে তাক করেন। “শ্যানং…”

ডোশিয়ারে রাখা আর্টিকেলের দিকে রাইলি’র দৃষ্টি চলে যায়। খানিকটা চাইনিজ ক্যালিগ্রাফির আদলে আর্টিকেলের হেডলাইন লেখা-দ্য টি অভ শ্যানং…

*

অধ্যায় ৩

গেইটে পরপর তিনটা টোকা দেয় সে। তারপর খানিকক্ষণের বিরতি। আবার দুইটা টোকা। লম্বা, উঁচু গেট। দু’পাশে দুটা সিসিটিভি ক্যামেরা তার দিকে পলকহীন চোখে তাকিয়ে আছে।

কারো পদশব্দ শোনা যায়। থপথপথপ। গেটে একটা পিপহোল আছে। হোঁৎকামুখো একজনকে দেখা যায়। চর্বিবহুল মুখ, নাক যেন কেউ ঘুষি মেরে চ্যাপ্টা করে দিয়েছে। পিপহোলের হোল দিয়ে তাকায় হোঁৎকামুখো।

তার আপাদমস্তক নিরীক্ষণ করে লোকটা, গমগম গলায় জিজ্ঞেস করে-”দস্তভয়স্কি টলস্টয়ের চেয়ে ভালো লেখক কে?”

“নিকোলাই গোগল।”

তাদের পাসওয়ার্ড বিনিময় শেষ হয়। গেইট খুলে যায়। সেফ হাউজে পা রাখে সে। হোঁকামুখো ভাবলেশহীন গলায় সম্ভাষণ জানায়, “ওয়েলকাম টু বাংলাদেশ, বুলশিট!”

প্রসন্ন মুখে তাকায় সে, যদিও ভেতরে ভেতরে রাগ চিড়বিড়িয়ে উঠছে। “থ্যাঙ্ক ইউ! তুমি কিন্তু একটুও চেঞ্জ হয় নাই মারিয়ার বাপ।”

হোঁৎকামুখোর ভাবলেশহীন মুখে তখন রক্তিমাভা। সে জানে বুলশিট বলে সম্বোধন করার জবাব এর চেয়ে ভালোভাবে হতে পারতো না।

মারিয়া হোকামুখোর প্রাক্তন স্ত্রী। ক’মাস আগে মারিয়ার আঠারো মিনিটের একটা ভিডিও ক্লিপে ছেয়ে যায় ইন্টারনেট। বসের সাথে প্রণয়লীলায় মত্ত মারিয়া উত্তেজনার তুঙ্গে উঠে বারবার বুড়ো লোকটাকে একটা নামেই সম্বোধন করছিল-ড্যাডি! তারপর থেকেই হোঁৎকামুখোর নাম হয়ে গেছে মারিয়ার বাপ। যদিওবা মারিয়ার বাপ নামকরণের আগে তার আরেকটা নাম ছিল। ওই নামটাও যথেষ্ট অদ্ভুত ও অশ্লীল-গরুর পাছা! হোঁৎকামুখোর ভয়ানক এক দুর্বলতা আছে, আর সেটা হলো গরুর পাছা। তার মতে রাশিয়ার গরুগুলো ম্যাদামারা, পা নাই, পাছাটাছা নাই। কিন্তু বাংলাদেশি গরুগুলোর পাছা দশাসই, দেখলেই চাটি মারার জন্য হাত নিশপিশ করে ।

বাড়ির একপাশে একটা গোয়াল করে রেখেছে সে। গোয়ালে দুইটা তাগড়া গরু। প্রতিদিন সকাল বেলা নিয়ম করে দশ মিনিট গরুর পাছা ধরে বসে থাকে হোকামুখো। তার অদ্ভুত আনন্দ হয়। আর কোরবানির সময় তো হোঁৎকামুখোর ক্রিসমাস লেগে যায়। সে হাটে হাটে ঘুরে, গরুর পাছায় হাত বুলিয়ে দাম জিজ্ঞেস করে-”কত?” এলাকার গরুর বেপারিরাও তাকে চিনে ফেলেছে। বড় গরু কিনলে তাকে এনে দেখায়। গাজীপুরের সবচেয়ে বড় ডেইরি ফার্মের মালিক আব্দুর রহিম। সময় পেলে প্রায়ই ওখানে ঢু মারে হোল্কামুখো, সারি সারি গরুর মাংসল পাছায় চাটি মেরে আসে। আব্দুর রহিমও তাকে খুব খাতির করে। হাতে ধরে দেখায় কোনটা স্থানীয় গরু, কোনটা ইন্ডিয়ান গরু, কোনটা নেপালি গরু। মনোযোগী ছাত্রের মত শোনে হোল্কামুখো।

রাশিয়ার স্পাই কমিউনিটিতে কানাঘুষা বাংলাদেশে এতদিন ধরে হোকামুখোর থেকে যাওয়ার একটাই কারণ; আর তা হলো গরুর পাছা। মারিয়ার বাপ ও গরুর পাছার ডামাডোলে তার আসল নাম ডেনিস চেরিশেভ এখন অনেকটাই যেন মুভির ব্যাকগ্রাউন্ড মিউজিক।

সেফ হাউজ গাজিপুরের দোতলা এক দালান। নিচের তালায় ছোট্ট লন, বাগান। ফুলের গাছ আছে; গোলাপ, ডালিয়া, সূর্যমুখী। আছে শাকসবজির গাছ। পেঁপে, টমেটো, লেবু। বাগানের একপাশে চেয়ার-টেবিল, কোণায় দোলনা। প্রথম দেখায় মনে হবে কোন সুখী দম্পতির আবাস। পুরুষটি হয়তোবা চাকরি করে, মহিলাটি গৃহিণী। ছেলেমেয়ে আছে, অথবা নেই। বৃদ্ধ মা-বাপ আছে। বাপটি সারাদিন পেপার পড়ে, আর বাগানে গাছের যত্ন-আত্তি করে।

কাভার হিসেবে কিন্তু আসলেই এখানে দুজন মেকি জামাই-বৌ আছে। ডেনিস চেরিশেভ ও তাতিয়ানা রোমানোভা। ডেনিস-তাতিয়ানা দুজনেই বাংলাদেশি বংশোদ্ভূত, চেহারা দেখে অবশ্য ভিনদেশি বোঝার যো নেই। চেরিশেভের চুল সোনালী ছিল, সে কালো করে ফেলেছে। আর চোখের কটাভাব দূর করেছে কন্ট্রাক্ট লেন্স লাগিয়ে। তাতিয়ানারও একই অবস্থা।

নিচতলায় বসার ঘর, ডাইনিং রুম, সার্ভেইল্যান্স রুম, রান্নাঘর। উপরতলায় পাঁচটা শোবারঘর। এরই একটাতে জায়গা হয় তার। রুমটা পরিস্কার-পরিছন্ন, ছিমছাম। বিছানা, ওয়াল ক্যাবিনেট, ডেস্ক। সাথে অ্যাটাচড বাথ। গোসল সেরে বাইরে বের হতেই ডেস্কে একটা ফাইল আবিষ্কার করে সে। ফাইলের প্রথমেই ইকোনমিস্টের আর্টিকেল-দ্য টি অভ শ্যানং, লেখক ড. মেহবুব আরেফিন চৌধুরী। নিচে ডক্টরের ছবি, ব্যাকগ্রাউন্ড, পেপার ক্লিপিং।

পড়তে শুরু করে সে।

*

অধ্যায় ৪

ড. মেহবুব আরেফিন চৌধুরী
ফ্যাক্ট ফাইল

জন্ম : ১৫ই ফেব্রুয়ারি, ১৯৬৯
বাবা : আরেফিন চৌধুরী
মা : শামসাদ চৌধুরী
বৈবাহিক অবস্থা : অকৃতদার
উচ্চতা : ৬’২”
ওজন : ৭৯ কেজি
গায়ের রং : ফর্সা
জন্মদাগ : নাভির সামান্য উপরে জোড়া জড়ুল
শিক্ষাগত যোগ্যতা : ফিলোসফি’তে মাস্টার্স, ইয়েল বিশ্ববিদ্যালয়। ওরিয়েন্টাল ফিলোসফি’তে পিএইচডি, অক্সফোর্ড বিশ্ববিদ্যালয়।
ঠিকানা : বিগ ম্যাক ভিলা, বাসা নং-১৯, রোড নং-১, মোহাম্মদপুর, ঢাকা।
শখ : মাছ ধরা, লেখালেখি করা, বই পড়া।
প্রিয় বই : এ হিস্ট্রি অভ ওয়েস্টার্ন ফিলোসফি//বাট্রান্ড রাসেল
স্বপ্ন : ইয়টে চড়ে সমুদ্র দর্শন, হাঙ্গর মাছ পোষা, রবিনসন ক্রুসোর মত নির্জন দ্বীপে বসবাস।

*

অধ্যায় ৫

কথা ছিল রহস্যময় ঐ বাণী সংবলিত টয়লেটের পেছনের গলিতে পনেরো মিনিট অপেক্ষা করতে হবে। তারপরই দেখা মিলবে আগন্তুকের।

কদমের অপেক্ষা করতে খারাপ লাগে না। প্রথম দিনও পনেরো মিনিট অপেক্ষা করতে হয়েছিল। পরের দিনও। লোকটার সাথে পনেরো মিনিটের কোন যোগসূত্র আছে। মজিদ ভাই বলছিলেন লোকটা পাক্কা পনেরো মিনিট সময় নেয় মাল আউট করতে। সেজন্য জীবনটাকে সে পনেরো মিনিটের সমষ্টি হিসেবে ধরে নিয়েছে। কথাটা শুনে কান-টান লাল হয়ে গিয়েছিল কদমের।

গন্ধ কথা শুনলেই কদমের এরকম হয়। কান লাল হয়ে যায়, পেটের মধ্যে গুঁড়গুঁড় করে, বুকের মধ্যে ধড়ফড়। মজিদ ভাই অবশ্য কদমের কান লাল হয়ে যাওয়া দু’চোখে দেখতে পারেন না।

“হালা, হাফ-লেডিজ!” কদমকে লজ্জায় কুঁকড়ে যেতে দেখলে বিরক্তিতে নাক-মুখ কুঁচকান মজিদ ভাই।

কিন্তু কদম কী করবে?

সে ভালো ছেলে। লক্ষী ছেলে। গুড বয়। মোটেও হাফ-লেডিজ না। টুকটাক হাত সাফাই করে, ঠিক আছে। কলাটা, মূলোটা পড়ে থাকলে দেখলে নিজের অজান্তেই পকেটে পুরে ফেলে। কিন্তু একেবারে পুকুর চুরি করে না। গন্ধ কথা বলে না। বাপ-মা মরা ছেলে ওরকম কত উচ্ছন্নে যায়, কদম কিন্তু যায়নি। সে মামা-মামির খেদমত করে, বাজারের টাকা দেয়, এটা সেটা কিনে, ওষুধ-পথ্যি করে। এই তো কদিন আগে মামার সিরিয়াস লেভেলের ডিসেন্ট্রি হলো। রীতিমত অটোসিস্টেমে হাগা-মুতা। কদম কিন্তু নাক সিটকায়নি। মামাকে হসপিটালে ভর্তি করা, তার বিছানা বালিশ পরিস্কার সব এক হাতেই করেছে কদম। মামি তো বুড়ো হয়ে গেছেন, কিছু করতে পারেন না। তাই সব দিক কদমকেই সামলাতে হয়।

কদম সবদিক সামলাতে পারে। সে বাজার করতে পারে, মাছের দরদাম করতে পারে। রুই মাছ ছয়শো টাকা দাম হাঁকলে সে সুট করে এক ধাক্কায় দাম দুশো টাকায় নিয়ে আসতে পারে। এই তো গত মাসে মামার বাই চাপলো ইলিশ মাছ খাবেন। ইলিশ মাছ মামার খুব পছন্দ, কদিন পরপরই কিনে দেওয়া লাগে। ইলিশ মাছের আলাদা একটা গন্ধ আছে। গন্ধটা খুব প্রিয় মামার। তার খুব ইচ্ছা গন্ধটা সেন্টের শিশিতে ভরে রাখবেন! যেবারই তিনি ইলিশ মাছ খান, একটা মুহূর্ত বরাদ্দ থাকে হা হুতাশের জন্য। হা-হুঁতাশ ইলিশ মাছের গন্ধ কেন সেন্টের শিশিতে ভরে রাখা যায় না সেজন্য। তিনি কদমের কাছে নিজের যুগান্তকারী আইডিয়াও শোনান-একটি সেন্টের কোম্পানি গড়ে তুলবেন। ইলিশ মাছের গন্ধওয়ালা সেন্ট। কোম্পানির এমডি হবে কদম, তিনি নিজে থাকবেন চেয়ারম্যান হিসেবে। বাকি জীবন সেন্ট বেঁচে কাটিয়ে দেবেন, পেনশনের টাকায় আর দিনাতিপাত করতে হবে না।

“মামা, এত টাকা কইখন পাইবেন?”

“ক্যান, উজ্জ্বল পাঠাবে!”

উজ্জ্বল মামা-মামির একমাত্র সন্তান। বছর পনেরো হলো আমেরিকায় সেটলড। বাপ-মা’কে পুঁছেও না। ওখানেই বিয়ে-থা করেছে, গাড়ি-বাড়ি করেছে। প্রথম প্রথম ফোন ধরতো, এখন ফোনও ধরে না। বাপ-মা বেঁচে আছে না মরে গেছে জানার আগ্রহও নেই তার। তবে বাপ-মা নিজের ছেলের ব্যাপারে একদম অন্ধ।

ছেলে খুব ব্যস্ত থাকে, সময় পায় না! আর বৌটাও খুব দজ্জাল!

এই তো সামনের ঈদেই বৌমা’কে নিয়ে আসবে উজ্জ্বল, বৌমা’র বাংলাদেশ দেখার খুব শখ।

ঈদ আসে, ঈদ যায়। কিন্তু উজ্জ্বল আর আসে না। উজ্জ্বলের অনুপস্থিতিতে মামা’র দুই বেডরুমের আধা-পাকা দালানটিকে অনুজ্জ্বল দেখায়।

তো গতমাসে মামা’র যখন বাই চাপলো ইলিশ মাছ খাবেন, মাছওয়ালাও মওকা বুঝে দাম হাঁকলো আড়াই হাজার। অন্য কেউ হলে অ্যাবাউট টার্ন নিতো। কিন্তু কদম অন্য কেউ না। সে শেষমেষ ওই মাছটা এক হাজার দুইশত টাকায় কিনে নিয়ে এসেছিলো। কদম এমনই।

আগেই বলেছি, ডিসেন্ট্রি হলে অনায়াসে হাগা-মুতা পরিস্কার করা তার জন্য কোন ব্যাপারই না। ওতে মোটেও ঘেন্না লাগে না তার। কদমের চাকরি হসপিটালে ওয়ার্ডবয়ের চাকরি। দিনে শ’খানেক বেডপ্যান পাল্টাতে হয় তাকে। তাই মলমূত্র তার কাছে ডাল-ভাত!

তবে মাঝে মাঝে ওর চাকরি চলে যায়। আচমকাই চলে যায়। ও একদমই বুঝতে পারে না। তখন বিপদে পড়ে যায় বেচারা।

কদম এমনিতে খুবই সতর্ক। ওর হবি যে উদ্ভট, তা সে ভালোভাবেই জানে। মানুষজন বিভিন্ন দেশের স্ট্যাম্প সংগ্রহ করে, বই সংগ্রহ করে, পেইন্টিংও সংগ্রহ করে। কিন্তু তাই বলে রক্ত, বীর্য কিংবা মূত্র?

মামার আধা-পাকা দালানের নিচে একটা বেসমেন্ট মতো আছে। নানা বানিয়ে গিয়েছিলেন। নানা পূর্ব-পাকিস্তান আমলের পেইন্টার ছিলেন, বেসমেন্টটা ছিল উনার স্টুডিয়ে । একসময় বেশ নাম-ডাক ছিল তার। করাচি, লাহোর, পিন্ডিতে গিয়ে একক শো করে এসেছেন এককালে। বইয়ের প্রচ্ছদ-অলংকরণও করতেন। হয়তোবা আরো নামডাক হতো তার। এস এম সুলতান কিংবা কামরুল হাসানের পর্যায়ে যেতে পারতেন। কিন্তু এত খ্যাতি তার ভাগ্যে ছিল না।

১৯৭১ সালের ২৬ শে মার্চ ছোট ভাইয়ের খোঁজে ঘর থেকে বেরিয়েছিলেন, আর ফিরে আসেননি নানা। ছোটভাই পুলিশে চাকরি করতো। ২৫ শে মার্চের ভয়ালরাতে প্রথম তান্ডবটা রাজারবাগ পুলিশলাইনের ওপর দিয়েই গিয়েছিল। নানা তাই খুব উদ্বিগ্ন ছিলেন ছোট ভাইয়ের ব্যাপারে। সকাল হতেই ভাইয়ের খোঁজে হন্য হয়ে বেরিয়ে গিয়েছিলেন। তারপর থেকেই নিখোঁজ।

তখন থেকেই বেসমেন্টটা একপ্রকার খালিই পড়ে আছে। এখন অবশ্য আর খালি নেই। এখন বেসমেন্ট ভর্তি বিভিন্ন উচ্চতার কাঁচের জার ও শিশিতে। জার ও শিশি ভর্তি হয়ে আছে রক্ত, বীর্য ও মূত্রে!

কিছু হসপিটাল থেকে হস্তগত, কিছু টাকা-পয়সা দিয়ে সংগৃহীত। সামান্য যা টাকা-পয়সা আছে কদমের, তা এই অদ্ভুত শখপূরণের জন্যই ব্যয় করে সে। হাত সাফাই করেও টাকা আসে। একবার ছয় নাম্বার বাসে এক বুড়া চাচা ওর কাঁধে মাথা রেখে ঘুমিয়ে গেল। চাচার বাম পকেটে ছিল পাঁচটা এক হাজার টাকার কড়কড়ে নোট। আলগোছে নিয়ে নেয় কদম। চাচা তখন ঘুমে কাতর, মুখ দিয়ে লালা পড়ছে। লালা পড়ে শার্টের খানিকটা ভিজে গেছে। রাগ লাগে না তার, মায়া হয়।

আহা, বুড়া মানুষ!

একটা নোট ভাঁজ করে সে রেখে দেয়। তারপর পরের স্টপেজে সুট করে নেমে যায়। চাচা তখন জানালায় হেলান দিয়ে ঘুমাচ্ছে।

এরই মধ্যে তিন-তিনটা হসপিটালের চৌকাঠ মাড়ানোর সৌভাগ্য হয়েছে কদমের এবং দুইটা থেকেই ঘাড়ধাক্কা দিয়ে বের করে দেয়া হয়েছে তাকে।

ঘাড়ধাক্কার ব্যথা যতোটা না শারীরিক তারচেয়ে মানসিক হওয়ার কথা। কিন্তু কদমের মান-সম্মান বোধ একটু কম। প্রেমেন্দ্র মিত্রের গুলবাজ ঘনাদা যেরকম মারামারি করার পর শরীর থেকে ধূলো ঝাড়তেন, কদমও তেমনি মান-সম্মান বোধ শরীর থেকে অনেক আগেই ঝেড়ে ফেলে দিয়েছে।

হসপিটাল থেকে ঘাড়ধাক্কা খাওয়ার পর ক’দিন এখানে সেখানে ফুট ফরমাস খেটেছে সে। তারপর আবার কাজ জুটেছে। সরকারি হসপিটালে কিছুদিন কাজ করার সুবাদে ওখানকার দালালচক্রের সাথে ওর বেশ খাতির জমে গিয়েছিল। তাদের হয়ে নানা সময়ে কাজ-টাজ করে দিতো।

দালাল চক্রের প্রধান মজিদ ভাই। উনিই মিস্টার ফিফটিন মিনিটস এর সাথে পরিচয় করিয়ে দেন। “ওর লগে কাম কর। ফায়দা অইবো।”

“কী ফায়দা, মজিদ ভাই?”

“স্কয়ারে সাড়ে বারো হাজার টাকা বেতনের চাকরি। ওই হালায় সিস্টেম কইরা দিবো।” মজিদ ভাইয়ের ব্রণের দাগওয়ালা কুৎসিত মুখটাকে হঠাৎ করেই প্রচন্ড মায়াবী মনে হয় কদমের।

তার মনে সাড়ে বারো হাজার টাকার লাড়ু ফুটিয়ে দিয়ে যান তিনি। সেই লাড়ু খাওয়ার স্বপ্নে বিভোর হয়ে পড়ে কদম।

দুই মাস হলো নতুন হসপিটালে ঢুকেছে কদম। গত চাকরির চেয়েও এটার বেতন কম। মোটে সাড়ে ছয় হাজার। টুকটাক হাত সাফাই করে আরো কিছু মিলে। কিন্তু সেটা আহামরি কিছু না। স্কয়ারের সাড়ে বারো হাজার টাকা তাই ক্ষণে ক্ষণে চোখ রাঙ্গায়।

পুরো ডাবল!

ওইদিন এরকমই এক গলিতে আসতে বলেছিলেন মজিদ ভাই। কদম সময়মত এসে হাজির। ঠিক পনেরো মিনিট পর ফ্ল্যাক্স হাতে এক চা-ওয়ালা এসে উদয় হয়। তার পরনে ময়লা শার্ট আর লুঙ্গি। গালে খোঁচা খোঁচা দাঁড়ি। হলুদ দাঁত বের করে চা-ওয়ালা তাকে জিজ্ঞেস করে

“ভাইসাব, এক কাপ দুধ চা খান।”

মাথা নাড়ে কদম।

“তাইলে রং চা নেন? রং চা অইলো গিয়া আসল চা, বুঝলেন ভাইসাব? দুধ চা তো ফালতু, এর চেয়ে শরবত খাওয়া ভালো।”

কদমের সেদিন মনে হয়েছিল আরো অনেকক্ষণ অপেক্ষা করতে হবে। পনেরো মিনিটের কথা যদিও বলা হয়েছে, কিন্তু কে আর ঘড়ির কাঁটা ধরে মানুষের সাথে দেখা করতে আসে। বাংলাদেশি কেতা হলো সময়ের আধা ঘন্টা-এক ঘন্টা পরে আসা। তাহলে নিজের গুরুত্ব বোঝানো যাবে। যাদের কোন কাজ-কাম থাকে না ওরাই সময়মত এসে উপস্থিত হয়।

কদম তাই মানসিক প্রস্তুতি নিয়ে নেয়। সময় কাটানোর জন্য বরং এক কাপ চা খাওয়া যায়। হাত বাড়িয়ে এক কাপ রং চা তুলে নেয় কদম। গরম গরম চা, ধোঁয়া উড়ছে। চায়ে চুমুক দিতেই একটা ঝটকার মতো খায় কদম।

এটা কী ছিল! চা খেয়ে এরকম ইলেকট্রিক শকওয়ালা ঝটকা তো কখনো খায়নি কদম। চায়ে কী তবে কোন ধরণের কেমিক্যাল মেশানো?

মুখের কাছে কাপ আনতেই লেখাটা চোখে পড়ে কদমের। সবুজ মার্কার পেনে ছোট ছোট অক্ষরে লেখা।

সিএনজিটাতে উঠে পড়ো।

কাপ নামাতেই দুটা জিনিস নজরে পড়ে কদমের। ১. চা ওয়ালা হাওয়া ২. গলির মাথায় একটা সবুজ সিএনজি দাঁড়ানো।

পায়ে পায়ে সিএনজি’র কাছে এসে পৌঁছে কদম। সিএনজি’র দরজা খোলা, ভেতর থেকে টাটকা চা-পাতার সুবাস নাকে এসে ধাক্কা মারে। ফাসফেঁসে গলায় কারো কণ্ঠস্বর শোনা যায়-”উঠে পড়ো, কদম।”

উঁকি মারতেই মাঝারি গড়নের একজনকে বসে থাকতে দেখা যায়। বেঁটেখাটো, পেটমোটা। পরনে এক সাইজ বড়ো চেক শার্ট ও ঢোলা প্যান্ট। চুল পরিপাটি করে আঁচড়ানো। ভারি ফ্রেমের চশমার আড়ালে চোখদুটো বড় বড় দেখায়। প্রথম দর্শনে স্কুল-কলেজের টিচার বলে মনে হয় লোকটাকে কিংবা সরকারি অফিসের আমলা। এই হয়তোবা টিফিন ক্যারিয়ার বের করে বৌয়ের রান্না করা ভাত আর ছোট মাছের ঝোল দিয়ে দুপুরের খাবার সারবেন। পাশের জন হয়তোবা মাংস নিয়ে এসেছে। মাংসের এক টুকরা তাকে দেবে, তিনি বিনিময়ে ছোট মাছের ঝোল ঢেলে দিবেন। খাওয়া দাওয়া শেষে আয়েশ করে এক খিলি পান মুখে দিবেন। গুটুর গুটুর করে পান খাবেন আর এই দেশে আর থাকা যাবে না’ টাইপ কথাবার্তায় অংশগ্রহণ করবেন।

লোকটাকে দেখে কদমের কেন জানি প্রামাণিক স্যারের কথা মনে পড়ে যায়। এরকমই দেখতে ছিলেন স্যার। বেঁটেখাটো, পেটমোটা। ওদের স্কুলে অংক পড়াতেন। অংক না পারলে কান মলে বলতেন-পারবা ক্যামনে? মাথায় তো ব্রেন নাই, খালি গোবর!

কদম অংকে একবার একশো’তে চার পেয়েছিল। প্রামাণিক স্যার ওর দু’কান মলে বলেছিলেন-তোর তো শুধু মাথায় না, গা ভর্তি গোবর রে কদম!

কদম চায়ের কাপ হাতে নিয়েই প্রামাণিক স্যারের মতো দেখতে লোকটার পাশে বসে পড়ে। এই লোকটাই কী তবে মজিদ ভাইয়ের বর্ণিত লোক? ভেবে খানিকটা মুষড়ে পড়ে কদম। প্রামাণিক স্যার লোকটাকে ওর কোন কালেই খুব একটা সুবিধার মনে হয়নি। তার মতো কারো সাথে কাম করা লাগবো ভাবতে বিষিয়ে উঠে মন।

সিএনজি মহাখালী কাঁচা বাজারের পেছনের গলিতে এসে থামে। পেছনের গলিতে একটা স্কুল, মহাখালী মডেল স্কুল। স্কুলে সাংস্কৃতিক অনুষ্ঠান চলছে। বাইরে প্যান্ডেল টাঙ্গানো, সারি সারি চেয়ার রাখা। স্টেজে এক দঙ্গল ছেলে-মেয়ে গান ধরেছে

বাদল দিনের প্রথম কদম ফুল করেছো দান
আমি দিতে এসেছি শ্রাবণের গান

প্রামানিক স্যারের মতো দেখতে লোকটা স্কুলের ভেতরে ঢোকে পড়ে। পেছনের সারিতে এক ধুমসো মহিলা বসে আছে। দরদর করে ঘামছে আর হাত দিয়ে বাতাস করছে। তার কাছে গিয়ে কী জানি বলে লোকটা। তারপর ঘুরে হাতছানি দিয়ে তাকে ডাকে।

কদম ফাঁপরে পড়ে যায়। মজিদ ভাই তাকে এক লোকের সাথে দেখা করার কথা বলেছিল, মহিলার সাথে না। তাহলে এ কোথা থেকে আসলো?

পায়ে পায়ে এগোয় কদম। মহিলা মুখে একরাশ বিরক্তি নিয়ে হাত দিয়ে বাতাস করেই যাচ্ছে তো করেই যাচ্ছে। অন্য কোনদিকে তার আর কোন খেয়াল নেই। আশেপাশের সিট জনশূন্য। সামনের সারি অবশ্য লোকে ঠাসা। তাদের সবার নজর স্টেজে।

স্টেজে তখনো গান চলছে। এবার একক। কাঠফাটা গরমে এক পিচ্চি মেয়ে গান ধরেছে–

বরিষ ধরা-মাঝে শান্তির বারি

“মনে প্রশ্ন জাগা স্বাভাবিক এখানে আমি কী করতেছি, তাই না কদম?” এক ঘন্টার ব্যবধানে দ্বিতীয়বারের মতো ইলেকট্রিক শকওয়ালা ঝটকা খায় সে। আওয়াজটা তার পাশে বসা মহিলার। মহিলার আওয়াজ…

“আওয়াজ শুনে চমকায়া গেলে কদম? এখনই এইরকম চমকায়া গেলে হবে বলো? চমকানোর আরো কত কী বাকি!” মহিলার গলায় মৃদু পরিহাসের সুর।

কদম আরো চমকে উঠে। সমস্যা আসলে মহিলার আওয়াজে না। মহিলা তো আওয়াজ করতেই পারে। সমস্যা আসলে মহিলার পুরুষালি গলায়! মহিলা কী তবে তৃতীয় লি….

“না আমি হিজড়া না। আমার পরিচয় ধীরে ধীরে জানতে পারবা। দ্য থিং ইজ, আই এ্যাম নট দ্যাট ইম্পরট্যান্ট। ইউ আর মোর ইম্পরট্যান্ট। আপাতত আমাকে গিল্টি মিয়া ডাকলেই হবে। মাসুদ রানার গিল্টি মিয়া, দ্য ম্যান হু ইজ অলওয়েজ গিল্টি। আমার সাথে পরিচিত হয়ে আখেরে তোমার লাভই হবে, বুঝলা। আশা করি, মজিদ তোমারে বুঝাইছে জিনিসটা।”

মজিদ ভাইয়ের ব্রণওয়ালা মুখ খানিকক্ষণের জন্য চোখে ভাসে কদমের। সাড়ে বারো হাজারের লোভনীয় লাডুকে মুখের চারপাশে ঘুরঘুর করতে দেখা যায়। মুখ এগিয়ে নেয় কদম। লাড়ু ঢুকলো বলে, আর একটু। আর একটু….

কিন্তু কী চায় এই মহিলারুপী পুরুষ? কী করলে সাড়ে বারো হাজারের লাড়ু গিলতে পারবে ও?

চিন্তার সূত্র ছিন্ন হয় বিচ্ছিন্ন করতালিতে। পিচ্চি মেয়ের একক গান পরিবেশন শেষ। নাভি দেখানো শাড়িতে সুন্দরী উপস্থাপিকা এসে সাংস্কৃতিক অনুষ্ঠানের পরবর্তী আকর্ষণের সাথে সবাইকে পরিচয় করিয়ে দেয়। এবার নাচ। ভারতনট্যম। ঘোষণা শেষে শাড়িতে কামনার ঝড় তুলে মেয়েটা প্রস্থান নেয়।

“কী, মেয়েটারে দেইখা লোভ হইতেছে?” বিস্ময়ে চোখ ফেরাতেই মহিলা চোখ টিপে। “হয়। এরকম সবারই হয়। আমারও হইতেছে। নাভির কত নিচে শাড়ি পড়ছে দেখছো? আর একটু হইলেই তো পুরা আস্তাগফিরুল্লাহ অবস্থা হইতো। হিহিহিহি।”

দেহ দুলিয়ে বিশ্রিভাবে হাসে মহিলা।

তারপর পাশের চেয়ারে রাখা ফ্লাক্স থেকে চা ঢালে কাপে। চুক চুক করে খায়। হাতের চেঁটো দিয়ে মুখ মুছে তৃপ্তির নিঃশ্বাস ফেলে। “বোধিধার্মা রে চিনো?”

বোধিধার্মা!

বেকুবের মতো ফ্যালফ্যাল করে তাকিয়ে থাকে কদম।

“বুঝছি, চিনো না। বোধিধার্মা হইলেন জেন বৌদ্ধদের ফাউন্ডার ও নেতা। লিজেন্ড আছে যে উনি একবার মেডিটেশনে বসছেন। মেডিটেশনে বইসা আঁতকা ঘুমাইয়া পড়ছেন। তো ঘুম থাইকা উইঠ্যা তার খুব রাগ হইলো। ধ্যানে অবহেলা তার মোটেও পছন্দ না। সো হি বিকেম ফিউরিয়াস। তিনি রাইগা মাইগা অস্থির হইয়া চোখের পাতা কাইটা ফেললেন, যাতে আর ঘুমাইতে না পারেন। সেই চোখের পাতা যেখানে পড়ে, ওইখান থিকা একটা চা গাছ জন্ম নেয়। আর এইভাবেই চার উৎপত্তি। চা’র উৎপত্তি নিয়ে আরেকটা ভার্সন আছে। সেইটা হইলো শ্যানংয়ের ভার্সন। দেবতা শ্যানং একবার গাছ-গাছড়া, শেকড়-বাকড় খাইয়া পরীক্ষা-নিরীক্ষা করতেছিলেন। একদিন এইরকম পরীক্ষা-নিরীক্ষা করতে যায়া বিষাক্ত কোন লতা-পাতা বা ভেষজ কিছু খাইয়া ফেলেন তিনি। সাথে সাথে শরীরে মারাত্মক প্রতিক্রিয়া দেখা দেয়। রীতিমত মৃত্যুর মুখামুখি চইলা যান শ্যানং। তখন লাকিলি বাতাসের ঝাঁপটায় একটা পাতা আইসা ডেকচিতে পড়ে। শ্যানংয়ের ক্যান জানি খুব আগ্রহ জন্মে। আগ্রহের বশবর্তী হইয়া পাতাটা চিবায়া খান তিনি। আর তখনই মিরাকলটা ঘইট্টা যায়। আস্তে আস্তে পুরাপুরি সুস্থ হইয়া যান শ্যানং। পরবর্তীতে ঐ পাতা সবসময় নিজের লগে রাখতেন তিনি। উল্টাপাল্টা কুনু লতা-পাতা খাইলে সাথে সাথে ঐ পাতাট খাইতেন। সবকিছু ঠিক হয়া যাইতো। কও তো পাতাটার নাম কী?”

কদম কইতে পারে না।

“চা-পাতা।”

নীরবে চার ইতিহাস শুনে যায় কদম। কোন মন্তব্য করে না। তার হঠাৎ খেয়াল হয় চা’র কাপটা সে সিএনজি’তে ফেলে এসেছে। পকেটে ঢুকিয়ে নিলেও পারতো। সেদিন মামির হাত থেকে পড়ে চার কাপ ভেঙে গেল। মামি বলছিলেন কাপ আর বেশি নাই, কিনতে হবে। কাপটা দেখতেও সুন্দর ছিল, শুধু মার্কার পেন দিয়ে লেখাটা কাপড় দিয়ে মুছলেই হতো…

“চা নিয়া তো অনেক কথা হইলো। এইবার আসল কথায় আসি। ডক্টর মেহবুব আরেফিন চৌধুরী। নামটা পরিচিত লাগতেছে?”

হকচকিয়ে যায় কদম। হ্যাঁ অবশ্যই নামটা পরিচিত লাগতেছে।

“আই বিলিভ হি কেম টু ইওর হসপিটাল। তাই না?”

মাথা নাড়ে কদম, থুড়া থুড়া ইংরেজি সেও জানে। ম্যাট্রিকটা পাশ করতে পেরেছিল কোনমতে। ইন্টারেও ভর্তি হয়েছিল। তারপর স্যারের মানিব্যাগ সাফাই করতে গিয়ে ধরা খেল এবং সুন্দর করে ঘাড়ধাক্কা দিয়ে বের করে দেয়া হলো তাকে। মানিব্যাগে টাকা খুব বেশি ছিল না। একশো সতুর টাকা। সারা রাস্তা মামা গজগজ করতে করতে বাসায় ফিরলেন-তুই আমার মাথাটা হেঁট কইরা দিলি…

“কদম?” মহিলা তাকিয়ে আছে।

“হ্যাঁ। উনি এসেছিলেন।”

“গ্রেট।”

“কিছু টেস্টও করাইতে হইছে। ঠিক কিনা?”

“হ্যাঁ, ঠিক।”

“আর কিছু করো নাই?” কেমন জানি লোলুপ দৃষ্টিতে ওর দিকে তাকায় মহিলা, ভেতরটা একেবারে শুকিয়ে যায় কদমের।

আর কিছু বলতে ঠিক কী বুঝাচ্ছে মহিলা?

অশ্লীল হাসিতে ভরে আছে মহিলার মুখ। উঁচু-নিচু দাঁত সব দেখা যাচ্ছে। কদম অবশ্য বুঝতে পারে না বিষয়টা কী। এমনিতেই বুদ্ধিতে খাটো ও। সবকিছু অনেক দেরিতে বুঝে। মামা বলতেন-কদমের বুদ্ধি হাঁটুতে। কদমও মনে মনে ব্যাপারটা মেনে নিয়েছে। আগে পায়ে ব্যথা ট্যথা পেলে সবার আগে হাঁটু চেক করে নিত, বুদ্ধি নিরাপদ আছে কিনা দেখতো। একবার হাঁটু ছড়ে গিয়েছিল। ওর সেকী কান্না!

আমার বুদ্ধি ব্যথা পাইছে! আমার বুদ্ধি ব্যথা পাইছে!

বোধিধার্মা, শ্যানং, চা কিংবা মেহবুব আরেফিন চৌধুরী-এদের সাথে এই মহিলার কী সম্পর্ক থাকতে পারে বা থাকা উচিত তা চিন্তা করে চাইলে মাথা গরম করে দিতে পারে সে। কিন্তু কদম অহেতুক কারণে মাথা গরম করা মোটেও পছন্দ করে না।

স্টেজে তখন এক কিশোরী মেয়ে উঠে কবিতা আবৃত্তি করা শুরু করেছে। কাজী নজরুল ইসলামের কবিতা। আমি হবো সকালবেলার পাখি…

মহিলা তন্ময় হয়ে কবিতা পাঠ শুনে। পাঠ শেষ হয় একসময়। হাততালিতে মুখরিত হয়ে ওঠে চারপাশ। মহিলাও হাততালি দেয়, সমঝদারের মতো মাথাও নাড়ে। আর এরই এক ফাঁকে ছোট্ট একটা ঘটনাও ঘটিয়ে বসে সে।

হালকা গলায় অদ্ভুত এক আবদার করে বসে মহিলা। আবদার এতই অদ্ভুত যে শুনে খানিকক্ষণ তবদা হয়ে বসে থাকে কদম।

আর তারপর থেকেই লক্ষী ছেলে, গুড বয় কদমের জীবনটা আমূল পাল্টে যায়।

*

অধ্যায় ৬

চতুর্থ ভিকটিমের পরিচয় বের করা গেছে। নাম মঞ্জুর আহমেদ, বয়স ৪২। পেশায় ডাক্তার। বিবাহিত, দুই কন্যা সন্তানের জনক। স্ত্রীও ডাক্তার। ভদ্রলোক মাউন্ট এডোরা হাসপাতালে সন্ধ্যা সাতটা থেকে রাত দশটা পর্যন্ত রোগী দেখে তারপর বাসায় ফিরেন। প্রাইভেট কার এসে তাকে নিয়ে যায়।

ঘটনার দিন মঞ্জুর আহমেদের শ্যালিকার বাসায় একটা প্রোগ্রাম ছিল। পুরো পরিবার ছিল ওই প্রোগ্রামে। গাড়িও ছিল ওদের সাথে। কথা ছিল রোগী দেখা শেষে শ্যালিকার বাসার প্রোগ্রামে যোগ দিবেন মঞ্জুর আহমেদ।

ওইদিন খুব ভিড় ছিল। রোগী দেখা শেষে বের হতে হতে সাড়ে দশটা বেজে যায় মঞ্জুর আহমেদের। উনি উনার সহকারীকে বলেন, ট্যাক্সি, সিএনজি, বাস যা-ই পাবেন, উঠে পড়বেন। গেটের দারোয়ান জানায় স্যারকে একটা রিকশায় উঠতে দেখছে ও। রিকশা করে তিনি সম্ভবত র ওয়াটার শপিং মলের ওদিকটায় যেতে চাচ্ছিলেন। ওখানে প্রচুর সিএনজি মিলে। স্যারের সাথে গাড়ি যখন থাকে না তখন উনি এভাবে রিকশায় করে ব্ল ওয়াটারের দিকে যান। ওদিকে অনেক রাত অবধি সিএনজি পাওয়া যায়।

তারপর থেকে তার আর কোন ট্রেস নেই। তার সিমের কললিস্ট চেক করা হয়েছে। ওইদিন স্ত্রীর সাথে আলাপই ছিল ডাক্তারের সর্বশেষ ফোনালাপ। ব্লু ওয়াটার শপিং মলের আশেপাশে খোঁজখবর নেয়াও শেষ। কেউই তেমন কোন তথ্য দিতে পারলো না।

ডাক্তার সর্বশেষ কল করেছিলেন ১০৪৪৬ মিনিটে। তখন তিনি রিকশায়। স্ত্রীকে জানান, এখনো সিএনজি পাননি। সিএনজি পেলে সময় বেশি লাগবে না। রাতের এই সময়টায় ঢাকা শহর প্রায় ফাঁকা থাকে। জ্যাম বলতে গেলে থাকেই না। স্ত্রী তাকে তাড়া দেন, জলদি আসো। খাবার দাবার সব ঠান্ডা হয়ে যাচ্ছে।

কিন্তু ডাঃ মঞ্জুর আহমেদের জলদি আসা আর হয় না।

তাকে পাওয়া যায় মাউন্ট এডোরা হাসপাতাল থেকে ৬ কিলোমিটার দূরে, মিরপুর বেড়িবাঁধ এলাকায়।

তবে কী রিকশা থেকে কেউ উঠিয়ে নিয়ে যায় তাকে? নাকি রিকশা চলাকালীন সময়ে কোন সিএনজি পেয়ে যান, তারপর দরদাম করে ওটাতেই উঠে পড়েন? ব্লু ওয়াটারের ওদিকে আর যাওয়া লাগলো না তখন।

চারজনকে নিয়ে গবেষণা করা হয়ে গেছে তার। কিন্তু তাদের মাঝে কোন যোগসূত্র খুঁজে পাওয়া যায়নি। অবশ্য তিনটা কমন যোগসূত্র আছে

যোগসূত্র নাম্বার এক, তারা চারজনই পুরুষ
যোগসূত্র নাম্বার দুই, তারা চারজনই ঢাকা নিবাসী
যোগসূত্র নাম্বার তিন, তাদের খুন করার প্যাটার্ন একই রকমের

কিন্তু অমিলও কম নয়। তাদের পেশা ভিন্ন, বয়স ভিন্ন, ব্যাকগ্রাউন্ড ভিন্ন। তারা থাকেনও ঢাকার ভিন্ন ভিন্ন জায়গায়। কিন্তু এক জায়গায় এসে চারজনই মিলে গেল।

কিংবা কোন এক মনোবিকারগ্রস্ত খুনি মিলিয়ে দিলো।

দুধ চা কিলার কী তবে কোন ভয়ংকর সিরিয়াল কিলার? সপ্তাহ কিংবা মাসের কোন এক বিশেষ দিনে/মুহূর্তে তার হননেচ্ছা জেগে উঠে?

হতে পারে।

তবে সিরিয়াল কিলার কনসেপ্টটা এখনো বিদেশি। তার মানে এই না যে দেশি কোন সিরিয়াল কিলার হতে পারে না।

আলবাত পারে। বিকারগ্রস্ত মানুষ শুধু পশ্চিমা দেশগুলোতে থাকে না, দুনিয়ার সব জায়গাতেই থাকে।

আজ মাউন্ট এডোরার আশেপাশে আছে পুলিশের দুই টিম। ওই এলাকায় যত রিকশাওয়ালা আছে সবাইকে ডাক্তারের ছবি দেখানো হচ্ছে। গতকালও একই কাজ করে এসেছে ওরা, কাজ হয়নি। আজ আবার ওদেরকে পাঠিয়েছেন রফিকুল ইসলাম। যদি কোন কাজ হয়।

দুপুর তিনটার দিকে তার সেকেন্ড ইন কমান্ড গিয়াস উদ্দিন ফোন দেয়। একজন রিকশাওয়ালা চিনতে পেরেছে ডাক্তারকে। ওইদিন ও-ই ডাক্তারকে রিকশায় উঠিয়েছিল। ডাক্তারকে আগেও সে রিকশায় তুলেছে, এটাই প্রথম নয়। এডোরার আশেপাশের গলিতে সে নিয়মিত রিকশা চালায়। এখানকার খদ্দের সে মোটামুটি চিনে।

তবে পরের তথ্যটা খুবই গুরুত্বপূর্ণ।

ওইদিন মাঝরাস্তায় খালি সিএনজি দেখে ওটা থামান ডাক্তার। তারপর দরদাম করে ওটাতেই উঠে পড়েন।

“সিএনজি ওয়ালার চেহারা মনে আছে?”

“জি না, স্যার। রাইতের আন্ধারে মুখ ভালো মতো দেখা যায় নাই।”

“বা ঐ সিএনজি’র কোন কিছু…”

লোকটা খানিকক্ষণ ভাবে। ভেবে জবাব দেয়-‘সিএনজি’র পিছে ছায়াছবির পোস্টার আছিল। রাজ্জাকের ছবি। বাবা কেন চাকর।”

জবাবটা শুনে মুখ কুঁচকে কী জানি চিন্তা করার চেষ্টা করেন রফিকুল ইসলাম। তারপর দুদ্দাড় করে প্রথম ভিকটিম ৬৯ বছর বয়সী রিটায়ার্ড সরকারী অফিসার সুলতান মাহমুদের ফাইল বের করে। মাহমুদ ওইদিন বেরিয়েছিলেন বন্ধুর মেয়ের বিয়ের নিমন্ত্রণে। অনুষ্ঠান ছিল অফিসার্স ক্লাবে। ওখান থেকে বেরোতে বেরোতে রাত হয়ে গিয়েছিল। এগারটার মতো। ওইদিন সুলতান মাহমুদকে সিএনজি’তে তুলে দিয়েছিলেন তারই অন্তরঙ্গ বন্ধু শ্যামল দত্ত। শ্যামল থাকেন বেইলি রোডেই, অফিসার্স ক্লাবের দুই গলি পরেই। উনি হেঁটেই বাসায় ফিরেন।

যা খুঁজছিলেন পেয়ে যান রফিকুল ইসলাম। সিএনজি’র কথা আলাদাভাবে শ্যামল দত্তের মনে আছে দুটা কারণে

কারণ ১. সিএনজি খুব কম ভাড়া চাচ্ছিল। বেইলি রোড থেকে নিকুঞ্জ মাত্র একশো বিশ টাকা!

কারণ ২. সিএনজি’র পেছনে একটা সিনেমার পোস্টার লাগানো। বাবা কেন চাকর।

ভ্রু কুঁচকে ফাইল দেখতে থাকেন রফিকুল ইসলাম। তার ভুটা কুঁচকেই থাকে, সমান হয় না।

*

অধ্যায় ৭

রেস্টুরেন্টের নাম গরম লাগছে।

অবশ্য কদম ভেতরে ঢোকার পর থেকে গরম লাগার মত কিছু পায়নি। রেস্টুরেন্ট আগা গোড়া এসিতে মোড়া। এমনকি বাথরুমও হিমশীতল, পানি বরফ ঠান্ডা। গরম লাগবে কী শীতে সে রীতিমত কাঁপছে।

বাথরুম খারাপ না, বেশ বড়। ঢুকতেই ডানদিকে সারি সারি বেসিন, লম্বা কাঁচের আয়না। মোটমাট তিনটা ইউরিনাল, চারটা ল্যাট্রিন। দুইটা ল্যাট্রিনে ইংলিশ স্টাইলের কমোড, আর দুইটা বাংলা।

কদম ভেতরে ঢুকে এক চক্কর টু মেরে নেয়। ইউরিনালে কেউ নেই। ওপর নিচ দেখে নেয় সে।

না, কোন ধরণের ম্যাসেজ লেখা নেই।

চারটা ল্যাট্রিনের তিনটা ফাঁকা। একটা ইংলিশ কমোডে গু ভাসছে। ফ্লাশ করতে গিয়ে কদম লক্ষ্য করে ফ্লাশ নষ্ট। কমোডের ডালা নামিয়ে দেয়

সে, ভাসন্ত গু-ও ডালার নিচে হারায়।

অন্য টয়লেটটা বন্ধ। ভেতর থেকে আওয়াজ ভেসে আসছে। কারো গলার আওয়াজ। কেউ একজন ফোনে কথা বলছে। বাইরে থেকে শুনতে পায় কদম।

কদম অযথাই হাত-মুখ ধোয়। টিস্যুর রোল থেকে টিস্যু নিয়ে মুখ মোছে। ফ্রি’ তে মিলছে দেখে কয়েক তাড়া টিস্যু পকেটেও ভরে নেয়। বাসায় টিস্যু ব্যবহার করা হয় না। একটা টয়লেট টিস্যুর দাম পনেরো টাকা। আর এক কেজি বাঁধা কপির দাম পনেরো টাকা। টিস্যুর চেয়ে বাঁধা কপি উত্তম। টিস্যু কিনে ফুটানি না করলেও চলবে। শৌচকার্যের পর পানি দিয়ে ধুয়ে নিলেই তো হলো।

মোবাইল বের করে কদম সাপের গেম খেলে খানিকক্ষণ। এরই মধ্যে বাথরুমে আরেকজন ঢুকে। স্যুটেড-বুটেড লোক, চোখে চশমা, গা থেকে ভুর ভুর করে ভেসে আসছে পারফিউমের গন্ধ। একবার তার দিকে চোখ বুলিয়ে লোকটা হাত ধুতে শুরু করে। কদমও নির্বিকার মুখে সাপের গেম খেলতে থাকে। হাত ধোয়া শেষে লোকটা চলেও যায়।

সাপ গিয়ে উঁস খায় দেয়ালে। গেম ওভার। মোবাইল স্ক্রিনে মেসেজ ভাসে। কদম হতাশ হয়। এবারো জয়নালের সর্বোচ্চ স্কোর টপকানো গেল না। জয়নালের স্কোর ৩৮,৬০০। কদম সাকুল্যে ১৮,৯০০ তুলতে পেরেছে। এর উপরে কখনো যায় নাই।

ব্যাকে চাপলে মোবাইল ফিরে আসে হোমপেজে। ওয়ালপেপারে একটা সবুজ উপত্যকার ছবি। মাঝখানে একটা পাথরের কুঁড়েঘর, চিমনি দিয়ে ধোয়া বের হচ্ছে। আশেপাশে কোন বাড়িঘর নেই, কোন মানুষজন নেই। অনতিদূরে একটা স্বচ্ছ লেক, লেকের দূরবর্তী প্রান্ত যেন আকাশে গিয়ে মিশেছে। আকাশে রংধনুর সাত রং।

কদম স্বপ্ন দেখে ওই লেক বেয়ে একদিন রংধনু ছুঁয়ে আসবে ও। তারপর রংধনুর সাত রং শরীরে মেখে ফিরে আসবে কুঁড়েঘরে। বারান্দায় বসে চা খাবে। সাথে থাকবে….

ফ্ল্যাশের শব্দ। তারপর খুট করে দরজা খোলার আওয়াজ। কাঁধ আর কানের মাঝখানে মোবাইল ব্যালেন্স করে এক মধ্য বয়স্ক লোক বেরিয়ে আসে, হাত পোয়। আড়চোখে লোকটার আপাদমস্তক দেখে কদম।

লোকটা বেঁটেখাটো, মাথায় চুল হালকা, মুখটা গোলগাল। থুতনিতে স্টাইলিশ ছাগলী দাড়ি। দাড়িটা আবার ঝুটি করে বাঁধা। দ্রু’তে সোনালি রিং, বাম কানেও একটা রিং শোভা পাচ্ছে। আলো লেগে ঝিলিক দিয়ে উঠে রিং।

ছাগলী দাঁড়ি তাকে পাত্তাই দেয় না, মোবাইলে কথা বলে যেতে থাকে অবিরাম।

শিস বাজাতে বাজাতে চতুর্থ ল্যাট্রিনে একবার ঢু মারে কদম, যেটা। থেকে এইমাত্র বেরিয়ে এসেছে ছাগলী দাঁড়ি। এবং ঢুকতেই পরিচিত গন্ধ নাকে এসে ধাক্কা মারে। মুহূর্তে দার্শনিক ভাবালুতায় আচ্ছন্ন হয়ে পড়ে কদম। ছাগলী দাড়ি, চৌকো দাড়ি, লম্বা দাড়ি কিংবা দাঁড়িহীন-সবার মলমূত্রের গন্ধ কিন্তু একই! ধনী-গরীব, উজির-নাজির সবাই কিন্তু এইক্ষেত্রে একই কাতারে অবস্থান করছে। এ এক অদ্ভুত সাম্যাবস্থা!

ভাবালুতা শেষে টয়লেটের ভেতরটায় একবার চোখ বুলিয়ে নেয় কদম। স্পর্শকাতর অঙ্গের ছবি আছে বেশ কয়েকটা, স্তন ও লিঙ্গ। স্তন-লিঙ্গ দেখে কদম লজ্জায় রাঙ্গা হয়, মুখ ফিরিয়ে নেয়। কিছু ফোন নাম্বার দেয়ালে লেখা। কিন্তু যা খুঁজছিল তা নেই।

লোকটা বলেছিল লালমাটিয়া ব্লক-ই’র তের নাম্বার রোডের কোন এক রেস্টুরেন্টে ম্যাসেজটা থাকবে। বাথরুমের দেয়ালে সবুজ কালিতে একটি কাপের ছবি আঁকা থাকবে। নিচে লেখা থাকবে-রং চা, আসল চা। এত কিছু থাকতে ম্যাসেজটা বাথরুমের দেয়ালে কেন লেখা থাকবে এটা আর পরিস্কার করেনি লোকটা, কদমও গরজ দেখিয়ে জিজ্ঞেস করেনি।

লালমাটিয়া ব্লক-ই’তে চারটা রেস্টুরেন্ট। কোপা সামছু, চরম চাপ, ডিপ থ্রোট ও গরম লাগছে।

কোপা সামছু, চরম চাপ ও ডিপ থ্রোট দেখা শেষ। না, কোন ধরণের কোন ম্যাসেজ পায় নি সে।

কোপা সামছু পিচ্চি একটা রেস্টুরেন্ট। সাকুল্যে দুইটা বেসিন, আর একটা বাথরুম। চরম চাপেরও একই অবস্থা। ডিপ থ্রোটের ওয়াশ রুম ফ্যাসিলিটি খানিকটা ভালো। বাথরুমের সংখ্যা দুই, বেসিনও দুইটা। চারটার মাঝে গরম লাগছে’ই খুব সম্ভবত সবচেয়ে পশ। সুযোগ-সুবিধা অপেক্ষাকৃত ভালো। খাওয়ার ও ত্যাগ করার।

কিন্তু চারটা রেস্টুরেন্টই অন্তত এক জায়গায় অভিন্ন। কোনটাতেই কোন কাপের ছবি পাওয়া যায়নি, পাওয়া যায়নি রহস্যময় বাণী-রং চা, আসল চা।

কী হলো লোকটার? যোগাযোগ যে করবে তারও কোন উপায় নেই। লোকটা হুট করে উদয় হয়, হুট করে হাপিশও হয়ে যায়। কোন ফোন নাম্বার নেই, ঠিকানা নেই। নাম্বার চাইতে কী জানি বলছিল লোকটা? হ্যাঁ, মনে পড়েছে।

দরকার হইলে আমিই তোমারে খুঁইজ্যা বাইর করবো। টেনশন নিয়ে না।

হতাশ হয় কদম। গরম লাগছে থেকে ঠাঠা রোদে বাইরে বেরিয়ে এসে সত্যি সত্যিই গরম লাগা শুরু করে তার। মুহূর্তে চটচটে ঘামে ভিজে যায় শরীর। পেটটা মোচড় দিয়ে উঠতে খেয়াল হয় সকাল থেকে পেটে দানাপানি কিছু পড়েনি। এক কাপ চা আর রুটি মুখে পুরে বাইরে বেরিয়ে এসেছিল সে আর এখন প্রায় সন্ধ্যা ছুঁই ছুঁই।

গরম লাগছে’র ঠিক উল্টাদিকে একটা ভাতের হোটেল। কোন নাম নেই হোটেলটির, টিয়া রংয়ের নামফলকটি শূন্য। একদম শূন্য না অবশ্য। জায়গায় জায়গায় পাখির সাদা বিষ্ঠা শোভা পাচ্ছে। গাঢ় টিয়ার সাথে সাদা সাদা লেপটানো ছোপ, যেনবা উত্তর-আধুনিক কোন শিল্পীর ক্যানভাস। কে জানে, নামফলকটি নিলামে তোলা হলে হয়তোবা মিলিয়ন ডলারে বিক্রি হবে।

হোটেলটির গা ঘেঁষে একটা ঝাকড়া শ্যাওড়া গাছ। গাছের ডালে ডালে পা ঝুলিয়ে বসে আছে কাকের দঙ্গল। বিষ্ঠা ওদের পশ্চাৎদেশ থেকেই নির্গত হয়। নির্গত বিষ্ঠা তারপর মাধ্যাকর্ষণের অমোঘ নিয়মে এসে পতিত হয় টিয়া রংয়ের নামফলকে কিংবা এর আশেপাশে।

বেঞ্চিতে বসে চায়ে ডুবিয়ে রুটি খেতে দেখা যাচ্ছে কয়েকজনকে, কয়েকজন খাচ্ছে ভাত। কেউ কেউ চায়ে চুমুক দিয়ে অলস ভঙ্গিতে টিভি দেখছে। টিভিতে ওমর সানি আর মৌসুমীর পুরনো একটা ছবি দেখাচ্ছে। ওমর সানি বাঁশি বাজাচ্ছে, মৌসুমী তার ধুমসো কোমর দুলিয়ে নাচছে। মৌসুমীর পরনে লেহেঙ্গা ও স্কার্টের মাঝামাঝি একটা পোশাক। পোশাকের দায়িত্বে যে ছিল সে হয়তোবা বিভ্রান্তিতে ভুগছিল। মৌসুমী স্কার্ট পরবে না লেহেঙ্গা? শেষমেষ ‘না স্কার্ট, না লেহেঙ্গা পরেই হাজির হন নায়িকা।

হাঁটুর সামান্য নিচে এসে ফুরিয়ে গেছে পোশাকটি। ক্যামেরা মৌসুমীর কোমর ও মাংসল পা’র ওপর স্থির।

লোকজন চা খায়, চায়ে ডুবিয়ে রুটি খায়, কাঁচা মরিচ ও পেঁয়াজ মাখিয়ে ভাত খায় আর মৌসুমীর কোমর ও মাংসল পা দেখে।

চেয়ার টেনে বসে পড়ে কদম। তার উল্টা দিকে এক বুড়ো লোক ডাল দিয়ে ভাত খাচ্ছে। হাড়জিরজিরে শরীর, তোবড়ানো গাল। পরনে ময়লা

শার্ট আর লুঙ্গি। তার প্লাস্টিকের প্লেটের একপাশে মরিচ আর পেঁয়াজ রাখা। মাঝে মাঝে সে কামড় দিচ্ছে লম্বা মরিচে, মাঝে মাঝে গোলাকার পেঁয়াজে। তার মাথার উপর শব্দ করে ঘুরে যাচ্ছে গোলাপি সিলিং ফ্যান, আর টেবিল ঘিরে ভনভন করে ঘুরছে কয়েকটা মাছি। লোকটা মাছির উপস্থিতি গ্রাহ্যই করছে না। সে ধ্যানস্থ ঋষির মতো তার সমস্ত মনোযোগ ভাত, ডাল, মরিচ আর পেঁয়াজের ওপর রাখে। ওদিকে টিভিতে তখনো মৌসুমী কোমর দুলিয়ে যাচ্ছেন, আর ওমর সানি বাজাচ্ছেন বাঁশি।

দেয়ালে সাঁটা খাবারের মূল্যতালিকা। রং চা পাঁচ, আদা চা ছয়, দুধ চা। আট। সাদা ভাত দশ, ডাল পনেরো, ভাজি পনেরো, সবজি পনেরো। মাংসের আলাদা মূল্যতালিকা, মাছের আলাদা।

ভাত, আলু ভাজি আর ডালের অর্ডার দেয় কদম। পিচ্চি ছেলেটা অর্ডার নিয়ে চলে যায় পেছনের দিকে। পেছনেই খুব সম্ভবত হেঁসেল।

“বেসিন কোন দিকে রে?”

পিচ্চি হাঁটতে হাঁটতেই হাত দিয়ে ইঙ্গিত দেয়। ডানে।

কদম উঠে দাঁড়িয়ে বেসিন পানে এগোয়। জায়গাটাকে ঠিক বেসিন বলা যায় কিনা জানে না কদম। পানির ট্যাপ আছে, পরপর তিনটা। নিচটা সিমেন্ট দিয়ে বাঁধানো। ওখানে ময়লা পানি জমে আছে। পানি বের হওয়ার জায়গা আছে হয়তোবা, ময়লা জমে জমে বন্ধ হয়ে গেছে।

ট্যাপের পাশে সাবানদানিতে কসকো সাবান রাখা। স্বচ্ছ কসকো সাবানে হাত ঘষে ঘষে ধুয়ে নেয় কদম। ট্যাপের পতিত জলধারা যুক্ত হয় ময়লার স্রোতধারার সাথে।

“চা খাইবেন?” পিচ্চিটা আবার উদয় হয়।

“না। তোদের টয়লেটটা কোনদিকে?” হঠাৎ প্রস্রাবের বেগ পেয়ে বসে কদমের।

পিচ্চি এবার পেছন দিকটা ইঙ্গিতে দেখায়।

হেঁসেলের পাশে টয়লেট?

পেছনে গিয়ে ভুল ভাঙে কদমের। টয়লেট আসলেই পেছনে, হেঁসেলেরও পেছনে। দরজা খুলতেই দুর্গন্ধ দু’হাত মেলে স্বাগত জানায় তাকে। কদম গড়পড়তা সাধারণ মানুষ হলে এতক্ষণে তার নাড়িভূঁড়ি উল্টে আসার কথা। কিন্তু সরকারি হাসপাতালে এরচেয়ে ভয়ানক দুর্গন্ধ আর দৃশ্য দেখে অভ্যস্ত সে। তাই নাড়িভূড়ি জায়গামত থাকে, উল্টে আসে না।

ভেতরটা প্রায়ান্ধকার। ঘুলঘুলির ফাঁক দিয়ে তেরছা ভাবে আলো এসে পড়েছে। ওতেই যা করার করতে হবে।

আর তখনই লেখাটা চোখে পড়ে কদমের। আলোটা তেরছাভাবে যেখানে পড়েছে, তার ঠিক নিচে। সবুজ কালিতে ধূমায়িত এক কাপের ছবি আঁকা। নিচে লেখা : রং চা, আসল চা!

*

হেঁসেলের পাশে পিচ্চি একটা দরজা আছে। পাঁচক ময়লা-টয়লা ওদিক দিয়েই ফেলে। পেছনে একটা ময়লা উপচানো নীল ড্রামের দেখা মিলে। ড্রাম পেরুলে একটা কানা গলি। গলি শেষ হয়েছে একটা দেয়ালে। হোটেল আর অফিস কমপ্লেক্সের পশ্চাৎদ্দেশ মুখোমুখি দাঁড়ানো। দুই পাছার মাঝখানের খাজ এই কানা গলি।

কেউ ব্যবহার করে না এই গলি। গলির একমাত্র উপযোগিতা ময়লা ফেলা। এই কানা গলি একটি জ্বলজ্যান্ত ডাস্টবিন ছাড়া আর কিছুই না। গন্ধে টেকা দায়। ঠিক পাছার খাঁজের মতোই দুর্গন্ধ।

দুর্গন্ধে অভ্যাস আছে কদমের। ওটা নিয়েই তার কাজ-কারবার। দুর্গন্ধকে তাই প্রচন্ড আপন মনে হয়। মনে হয় ঘরে ফিরে এসেছি। সুগন্ধে বরং ক্রু কুঁচকায় কদমের। বমি বমি লাগে। মনে হয় বানোয়াট কোন জিনিস। মেকি, কৃত্রিম।

এখন স্রেফ পনেরো মিনিটের অপেক্ষা। কদম পকেট থেকে মোবাইল বের করে। সাপের গেম খেলা যাক।

আচ্ছা এই পনেরো মিনিটের কাউন্ট ডাউন কখন থেকে শুরু? সে যখন বাথরুমে মেসেজটা দেখেছে তখন থেকে না যখন হোটেলে ঢুকেছে তখন থেকে? নাকি কাউন্ট ডাউন শুরু গলিতে ঢোকার পর থেকে?

অস্থির লাগে কদমের। এখন ৩ঃ১১ বাজে। তাহলে কী ৩ঃ২৬-এ আসবে লোকটা?

সাপ গিয়ে দেয়ালে ট্রুস খায়। মোবাইল স্ক্রিনে মেসেজ ভাসে, ‘গেম ওভার।

ঠিক ৩৪২৪ এ অফিস কমপ্লেক্সের পেছনের দরজা সটান খুলে যায়। ধড়াম করে একটা আওয়াজ হয়। হকচকিয়ে গিয়ে হাত থেকে মোবাইলটাই ফেলে দেয় কদম।

লোকটা বেরিয়ে আসে। আজ তার বেশভূষা ভিন্ন। গায়ে নীল রংয়ের ইউনিফর্ম, হাতে লাল লাঠি। বুকে লেবেল সাঁটা। সিকিউরিটি গার্ড।

“আমার দিকে তাকাইয়ো না। যা করতাছো, করতে থাকো।” বিড়বিড়িয়ে বলে যায় লোকটা।

তারপর কদমের উল্টাদিকে প্রস্রাব করার ভঙ্গিমায় হাঁটু গেড়ে বসে পড়ে ও। ফুসসসস করে একটা আওয়াজ শুরু হয়।

সত্যিই কী প্রস্রাব করতেছে নাকি লোকটা?

আড়চোখে ওর দিকে তাকায় কদম।

“বলছি আমার দিকে না তাকাইতে। কুনুদিন কাউরে মুততে দেখো নাই?” খেঁকিয়ে উঠে নকল সিকিউরিটি গার্ড।

কদম মোবাইলটা রাস্তা থেকে কুড়িয়ে তুলে। ভাগ্য ভালো, পলিথিনের একটা প্যাকেট ছিল নিচে রাখা। মোবাইল ওখানে গিয়ে পড়েছে, তাই তেমন কিছু হয়নি। আর কোথাও তাকাতে না পেরে বেকুবের মতো কিছুক্ষণ নিজের মোবাইল স্ক্রিনের দিকেই তাকিয়ে থাকে ও। স্ক্রিনে পরিচিত দৃশ্য। সবুজ উপত্যকা, কুঁড়েঘর আর রংধনুর সাত রং।

কোন একদিন…

জিপার লাগানোর শব্দ। প্রস্রাব শেষ তাহলে। কিন্তু হাঁটু গেড়ে বসেই থাকে লোকটা। “কালকের প্ল্যান বুঝবার পারছো তো? ক্লিয়ার?”

না, কদম ক্লিয়ার না। তাই ও প্রশ্ন জিজ্ঞেস করে বারবার।

কীভাবে? কীভাবে হবে সবকিছু?

লোকটা ব্যাখ্যা করে বুঝায়।

এভাবে। এভাবেই হবে সবকিছু।

অপারেশনের একটা গালভরা নাম দেয় লোকটা। অপারেশন ইন অ্যান্ড আউট। বাম হাতের তর্জনী ও বুড়ো আঙুল এক করে একটা বৃত্ত আঁকে ও, তারপর ডান হাতের তর্জনী দিয়ে বৃত্ত ভেদ করে ভেতরে ঢুকে বারবার।

যৌনসঙ্গমের চিরায়ত ইঙ্গিত।

লোকটার মুখও অশ্লীল হাসিতে ভরপুর। যেন প্রজননের মতো নেক কাজে অবদান রাখছে, ভাবতেই বুকের ছাতি কয়েক ইঞ্চি বেড়ে যাচ্ছে। তার।

“ঢুকবে দুইজন, বের হবে একজন।”

প্ল্যানটা একদমই পছন্দ হয়নি কদমের। হসপিটালের ভেতরটা না হয় কোনভাবে ম্যানেজ করা গেল, কিন্তু পুরো প্ল্যানটা কীভাবে ম্যানেজ করবে ও? তার ওপর লোকটা জানিয়েই দিয়েছে হসপিটালের ভেতরের দায়িত্ব সম্পূর্ণ ওর।

কিছু কখনো করে নাই ও। আর তার মতো হাই-প্রোফাইল লোককে চেতনানাশক কিছু দিয়ে ঘুম পাড়িয়ে রাখাটা খুবই রিস্কি।

জেগে উঠে উনার প্রতিক্রিয়া কী হবে? উনি নিশ্চয়ই কদমের গর্দান চাইবেন? বেঁকে বসে কদম। “কিন্তু উনি যখন জেগে উঠবেন, তখন কী জবাব দেব আমি?”

“আরে উনি তোমারে খুব লাইক করেন, তুমি ঠিকই উল্টাপাল্টা কিছু একটা কইয়া ম্যানেজ করতে পারবা। আর আমার লোকও থাকবো। অবস্থা খারাপ হইলে, ও-ই সামাল দিবো। সো, নো চিন্তা। ডু…”

স্ফূর্তি করার কথাটা আর মুখ ফুটে বলতে পারে না লোকটা। তার আগেই দুদিকে মাথা নাড়তে শুরু করেছে কদম। “আমি পারবো না।”

“পারবা, পারবা।”

“না।” একটু কাঠিন্যও কী মিশে যায় কদমের দুর্বল কণ্ঠে?

লোকটার চোখেমুখে বিস্ময় খেলা করে। “বাহু, কদমের চ্যাত আছে দেখি! ইম্প্রেসিভ। আচ্ছা, কাজটা না করলে কী কী হইবো বা হইতে পারে বইলা দেই–

এক. তুমি যে হসপিটাল থাইক্কা ব্লাড, ইউরিনের স্যাম্পল এইগুলান সরাও আমি হসপিটাল অথরিটিরে কইয়া দিমু। তোমার চাকরি তৃতীয় বারের মত নট অইয়া যাইবো। সাড়ে ছয় হাজার পাইতা, এখন পাইবা জিরো।

দুই…”

দুই নাম্বার পয়েন্টে আসার আগেই হাহাকার করে উঠে কদম। দুইটা চাকরি গেছে, তিন নাম্বারটাও খোয়াতে চায় না ও। এরপর আর কেউ চাকরি দিবে না ওকে।

“ঠিক আছে, ঠিক আছে। করবো।”

“এইতো, গুড। কদম ইজ এ গুড বয়। কদম হয় একটি ভালো পোলা।” পকেট থেকে একটা মোবাইল বের করে রাস্তায় রেখে দেয় লোকটা। “এইটা রাখো। এখানে একটা অ্যাপ আছে। ট্যাঙ্গো। কল-ভিডিও কল দুইটাই করা যায়। ট্যাঙ্গোতে আমার লগে কানেক্টেড আছো তুমি। আমি কল করমু তোমারে, তুমি না। বুঝবার পারছো?”

“পারছি।”

“গুড।” উঠে দাঁড়ায় লোকটা। কদমের দিকে তাকিয়ে ছোট্ট করে একটা হাসি দেয়। লোকটা লম্বা আছে বেশ। তবে পেটটা পুরো শরীরের তুলনায় ভালোই মোটা। স্ফীত উদর ইউনিফর্ম ভেদ করে বাইরে বের হয় হয় অবস্থা। শার্টের ফাঁক দিয়ে সাদা স্যান্ডো গেঞ্জি দেখা যায়।

গোঁফ লাগিয়েছে। ভুরুটা ঘন। গতবার ফর্সা দেখাচ্ছিল, এবার রোদে পোড়া তামাটে চেহারা। আর প্রথমবার তো লিঙ্গই বদলে ফেলেছিল লোকটা, হাজির হয়েছিল এক ধুমসো মহিলার চেহারা সুরত নিয়ে।

আচ্ছা, লোকটার আসল রুপ কী?

গদাই লসকরি চালে চলেই যাচ্ছিল লোকটা। পেছন থেকে আস্তে করে ডাক দেয় কদম।

“আপনার নাম কী নামে সেভ করা?”

না থেমেই লোকটা জবাব দেয়। প্রথম দেখাতেই কইছিলাম নামটা। গিল্টি। জি-ইউ-আই-এল-টি-আই।”

“কিন্তু গিল্টি নামের শেষে তো ওয়াই, আই না।” মেট্রিক পাস কদমের খানিকটা গর্বই হয় গিল্টি নামের সঠিক বানান জানে বলে।

বিরক্ত চোখে তাকায় লোকটা। “হইছে, বানান ঠিক করা লাগতো না। যা করতে বলতেছি ওইটা ঠিকমতো করো। যত্তসব।”

খোলা দরজা দিয়ে ভেতরে সেঁধোয় লোকটা। দড়াম করে লেগে যায় দরজা।

*

অধ্যায় ৮

পেছন নকিব মগে করে চা দিয়ে গেছে। চা মুখে দিতেই রফিকুল ইসলামের মুখটা তেতো হয়ে যায়। নির্ঘাৎ অন্য দোকান থেকে এনেছে, মকবুল মিয়া এই রকম চা বানাতেই পারে না। নকিবকে ডেকে নিশ্চিত হওয়া গেল। মকবুলের দোকান বন্ধ। বাধ্য হয়ে পাশের একটা চার দোকান থেকে চা নিয়ে এসেছে সে।

“দোকান বন্ধ?”

“জে, স্যার। তালা লাগান দেয়া। বাড়িত গেছে মনে অয়।”

অদ্ভুত লাগে রফিকুল ইসলামের। মকবুলের দোকান সচরাচর বন্ধ দেখেননি তিনি। দুই ঈদে বাড়িতে বেড়াতে যায় সে। প্রায় সপ্তাহখানেক থেকে ফিরে আসে। না হয় ওর দোকান সবসময় ভোলা থাকে। ভোরবেলায় দোকান খুলে ও আর বন্ধ করতে করতে রাত বারোটা-একটা। দুপুরের দিকে বাসায় গিয়ে ছোটখাট একটা ভাতঘুম দিয়ে নেয় মকবুল। তারপর দোকানে ফিরে আবার কাজে লেগে যায়। ভাতঘুমের সময়টায় ওর এক শ্যালক দোকান সামলায়।

মোটামুটি এই-ই হলো মকবুলের দৈনন্দিন রুটিন। এর ব্যত্যয় ঘটে খুব কম। বিকালের দিকে অফিস থেকে চা খেতে বের হন রফিকুল ইসলাম। মিনিট পনেরো বাইরে থাকেন। মকবুলের দোকানে বসে টুকটাক কথাবার্তা হয় তখন। মকবুলের আগ্রহের বিষয় প্রধানত ক্রিকেট। বাংলাদেশের কোন খেলাই মিস দেয় না ও। খেলা দেখার জন্য পকেটবুক আকৃতির একটা টিভিও কিনে রেখেছে। বাংলাদেশ জিতলে খুশির চোটে ফ্রি চা-ও খাওয়ায়। তবে রাজনীতির আলাপ মোটেও পছন্দ করে না মকবুল। কেউ শুরু করতে চাইলে তার আগ্রহে ঠান্ডা জল ঢেলে দিয়ে বলে-”ভাই, আমগো হইলো পেটনীতি। পেট ঠান্ডা তো দুনিয়া ঠান্ডা।”

এমনিতে বেশ মজলিশি মানুষ মকবুল। রঙ্গ-রসিকতা পছন্দ করে খুব, পছন্দ করে নিজের কাজও। পড়ালেখা শিখে নাই এ নিয়ে তেমন কোন আফসোস নাই। রফিকুল ইসলামদের মত শীতাতপ নিয়ন্ত্রিত ঘরে বসে ফাইল ঠেলে জীবন পার করে দিতে পারে নাই বলে কোন মনস্তাপও নেই তার মাঝে। বরং চা খাইয়ে সে যে অসাধারণ তৃপ্তি পায় এটা বারবার তার কথায় ফুটে উঠে ।

“মানুষগো খাওয়ানো একটা ইবাদত, বুঝলেন নি ভাইসাব…”

নিজের কাজ এত পছন্দ করে বলেই কী তার চা এত অসাধারণ হয়? রফিকুল ইসলাম একদিন জিজ্ঞেস করেন মকবুল মিয়াকে।

মকবুল মিয়া তখন পাউরুটি ছিঁড়ে একটি কুকুরকে খেতে দিচ্ছে। কুকুরটি এই গলিতেই ঘুরে-ফিরে। লাথি-গুঁতো খায়, ময়লা-আবর্জনা ঘটে, মাঝে মাঝে মানুষজন ভালোবেসে খাবারও দেয় তাকে।

প্রশ্ন শুনে মকবুল মিয়া হাসে। “আমি আর কী চা বানাই, ভাইসাব? মোহাম্মদপুরে একজন চা বানায়, মান্নান মিয়া নাম। এক কাপ খাইলে সেকেন্ড কাপ আপনেরে খাইতেই হইবো, এত টেস্ট উনার চায়ের। আমি কয়েকবার গেছিলাম, কী রহম চা বানায় দেখতে। মান্নান ভাই কথা এটু কম কয়, তয় উনার মন ভালো থাকলে সুন্দর সুন্দর গফ করে। মানুষ লইয়া গফ, চা লইয়া গফ। পারলে একদিন যাইয়েন আপনে, মোহাম্মদপুরে উনার দোকান।”

চা-টা বেসিনে ফেলে দেন রফিকুল ইসলাম। এরকম জানলে বাসা থেকে ফ্লাস্কে করে চা নিয়ে আসা যেত। ভাত খেয়ে এক কাপ চা না মিললে ঠিক জুত লাগে না রফিকুল ইসলামের। মুখের ভিতরটা আমসা আমসা লাগে।

আপাতত আমসা আমসা ভাবকে ব্যাকসিটে পাঠান তিনি। সামনে মেলে রাখা স্মার্ট ফোনে মনোযোগ দেন। ডাটা অন করতেই জলতরঙ্গের মত কিছু শব্দ। মেসেঞ্জারে ইনকামিং মেসেজের আওয়াজ। মেসেঞ্জারে ঢুকেন তিনি। বন্ধু জহিরুল আলম একটা মেসেজ পাঠিয়েছে। একটা ছবি। বর্তমানে চিটাগাং ইউনিভার্সিটিতে অ্যাসিস্ট্যান্ট প্রফেসর হিসেবে আছে ও। গত এক দশক ধরে ওখানেই পড়াচ্ছে, বিয়ে-থা করে সেটলও হয়েছে ওখানেই। মাঝে মাঝে কথা হয় ফেসবুকে। কেমন আছিস ‘ভালো’ টাইপ কথাবার্তা। কয়েকবার চট্টগ্রাম যাওয়ার নেমন্তন্নও দিয়েছে জহির। যাচ্ছি যাবো বলে পার করে দিয়েছেন তিনি। মাঝখানে বহুদিন আর নক দেয়া হয় নি।

ছবিটা একটা দেয়ালের। সাদা দেয়াল না, দেয়াল কিছু আঁকিবুকি আছে। দেয়ালচিত্র। ইংরেজিতে এ্যাফিতি। একজন লোক পিস্তল হাতে আরেকজনকে ধাওয়া করছে। সামনের জন ঘাড় ঘুরিয়ে পেছনে দেখছে। ছবির উপরে লেখা–দুধ চা খেয়ে তোকে গুলি করে দেব।

ছবি দেখে মনে হওয়া স্বাভাবিক চট্টগ্রামেও দুধ-চা কিলার তান্ডব চালিয়েছে। অন্তত রফিকুল ইসলামের প্রথম প্রথম তা-ই মনে হয়েছিল।

কিন্তু না।

এই এ্যাফিতি বছর দুয়েক আগের। আর দুধ-চা হত্যাকান্ড শুরুই হয়েছে দেড় মাস আগে। দেয়ালটা চিটাগাং ইউনিভার্সিটি ক্যাম্পাসের।

মেসেঞ্জারে শুধু ওয়ালের ছবিই দেয়নি জহির, এর সামান্য ইতিহাসও তুলে ধরেছে। একটা পেপারের ওয়েব লিংক আছে। ক্যাম্পাস বার্তা নামে পত্রিকার। এটা চিটাগাং ভার্সিটির মাসিক পত্রিকা। মাসে মাসে বেরোয়। ওখানে একটা আর্টিকেল বের হয়েছিল এই অদ্ভুত দেয়াল চিত্র নিয়ে। দেয়ালচিত্রের পেছনের ইতিহাস ওখানে তুলে ধরা।

চিটাগাং ভার্সিটির কলা ভবনের পেছনে কয়েকটা ভাসমান টি-স্টল আছে। টি-স্টলের উল্টাদিকের দেয়ালে এই এ্যাফিতি আঁকা। কোন এক প্রত্যুষে কলা অনুষদের ছাত্র-ছাত্রিরা এ্যাফিতিটি আবিষ্কার করে। কে এঁকেছে, কেনইবা এঁকেছে এর কিছুই জানে না তারা। তবে এ্যাফিতি দারুণ হিট হয়ে যায়। এই দেয়ালের পাশে দাঁড়িয়ে মানুষজন ছবি তোলে, ভিডিও বানায়, আড্ডা দেয়। ছাত্র-ছাত্রিরা এই এ্যাফিতির স্রষ্টাকে খোঁজার অনেক চেষ্টা করেছে, কিন্তু স্রষ্টার পরিচয় রহস্যময়তার আবরণে ঢাকা।

আর্ট বিভাগের এক ছন্নছাড়া প্রফেসর আছেন, নাম লালন বৈরাগী। আসল নাম না, ছদ্মনাম। ভয়ানক চা-খোর ভদ্রলোক। চা-চক্র নামে উনার একটা আর্ট সিরিজ আছে। আর্ট সমাজে ভালোই সমাদৃত। এই সিরিজে এখনো পর্যন্ত চারটা পেইন্টিং আছে। সব কয়টা পেইন্টিংয়েরই মূল প্রতিপাদ্য বিষয় হলো চা। ধারণা করা হয় প্রফেসর লালনই এই এ্যাফিতি এঁকেছেন। তাকে কয়েকবার প্রশ্ন করা হয়েছিল এ বিষয়ে, কিন্তু তার জবাব ছিল অদ্ভুত হেঁয়ালিমাখা।

“যে আঁকার সে-ই এঁকেছে।”

আর্টিকেলটা শেষ করে প্রচন্ড কৌতূহল বোধ করেন রফিকুল ইসলাম। কিন্তু হারামজাদা জহিরুল এ্যাফিতির ছবি মেসেঞ্জারে পাঠিয়ে বিলকুল লাপাত্তা। তার টিকিটিও পাওয়া যাচ্ছে না আর।

রফিকুল ইসলাম ফোন করেন। ফোন বন্ধ। মেসেঞ্জারে বার্তা পাঠান। কিন্তু কোন রিপ্লাই আসে না। সারাদিন প্রচন্ড অস্থিরতার মাঝে কাটান তিনি। দুধ-চা কিলার এর কেস ফাইল বের করে বারবার পড়েন। এ যাবত কেসে যা যা অগ্রগতি হয়েছে সবকিছুর ওপর একবার চোখ বুলান। সিএনজি’র পেছনে যে সিনেমার পোস্টার আঁকা ছিল-বাবা কেন চাকর, তা নিয়ে খুব বেশি দূর এগুতে পারেননি তারা। এরকম সিনেমার পোস্টার ওয়ালা সিএনজি ১০০ টা থাকতে পারে। তাতে কী কিছু প্রমাণিত হয়? তবুও সেকেন্ডে ইন কমান্ড গিয়াস উদ্দিনকে এর পেছনে লাগিয়ে রাখেন।

ফাইলে বেশ কিছু পেপার ক্লিপিংস রাখা। অনেক পত্রিকাই খুব গুরুত্ব নিয়ে কেসটা কাভার করেছে। কিন্তু কেউই চিটাগাং ভার্সিটির ওই গ্রাফিতির কথা উল্লেখ করে নাই।

রাতের খাবার শেষে ফোন আসে। জহির। সারাদিন ফোন স্যুইচড অভ ছিল, চার্জ ছিল না। তাই কল করতে পারে নাই। এ্যাফিতি নিয়ে কথা হয়। “চিটাগাংয়ে কী ওই সময় এই টাইপ কিলিংস হয়েছে?”

ফোনের ওপাশে খানিকক্ষণ চুপ থাকে জহির। “জানি না রে। তবে মনে হয় না। এরকম সেনসেশন্যাল কিছু হলে তো মিডিয়ায় আসতো।”

ছবিগুলো নিজের ল্যাপটপে ট্রান্সফার করে নিয়ে এসেছেন রফিকুল ইসলাম। কথা বলতে বলতে জুম করে দেখছিলেন তিনি। “আচ্ছা, এতদিন ধরে এই গ্রাফিতি তোদের ক্যাম্পাসে আছে, কিন্তু তোরা কেউই টু শব্দটা পর্যন্ত করলি না। কেন?”

“আসলে এই এ্যাফিতির বয়স তো কম না। দুই বছরেরও বেশি। প্রথম প্রথম খুব মাতামাতি হতো, এখন আর কেউ খেয়ালও করে না। আমিও কিন্তু খেয়াল করি নাই। ফেসবুকে আমার এক ফ্রেন্ড আছে, সোবাহান আকবর নাম। চট্টগ্রাম নিবাসী, চিটাগাং ভার্সিটিতে নাকি পড়ছে। ও-ই কথায় কথায় জানালো। তারপর মাথায় হিট করলো-আরে এই গ্রাফিতি তো আমাদের ক্যাম্পাসেও আছে!”

“তোর কী ধারণা লালন বৈরাগীই এই এ্যাফিতির আর্টিস্ট?”

“ক্যাম্পাসে সবাই এটা মনে করে। লোকটা একটু আউলা টাইপের, আর্টিস্টরা যেরকম হয় আর কী।”

“কই থাকে লোকটা?”

“উনি তো মাস দুয়েক হলো চাকরি ছেড়ে দিছে। ড্রিঙ্কিং প্রবলেম ছিল, নেশা-ফেশাও করতো। অ্যাফেয়ার ছিল অনেক, স্ক্যান্ডাল ছিল। বৌ ছেড়ে গেছে বহুত দিন হলো, ছেলে মেয়ে নাই। ডিপার্টমেন্টে উনার অ্যাগেইনস্টে প্রচুর কমপ্লেইন। পরে একসময় নিজে নিজেই রিজাইন দিছে…এখন কই থাকে জানি না, তবে যটুক জানি চিটাগাংয়েই বাড়ি।”

আরো খানিকক্ষণ কথা হয় জহিরের সাথে। জহির তাকে আবারো আমন্ত্রণ জানায়। চিটাগাং ভার্সিটি খুব সুন্দর, বিশাল ক্যাম্পাস। তোর খুব ভালো লাগবে।

তবে ততক্ষণে সিদ্ধান্ত নিয়ে নিয়েছেন রফিকুল ইসলাম। আগামীকালকেই চিটাগাং যাচ্ছেন তিনি। এই এ্যাফিতি কাকতালীয় কিছু হতে পারে না।

*

অধ্যায় ৯

কাসেমের কসাইখানা আজ লোকে লোকারণ্য। রীতিমত তিল ধারণের ঠাঁই নেই” টাইপ অবস্থা। কসাইখানার সামনে মানুষের সাথে সাথে র‍্যাব পুলিশের একটা দলকেও দেখা যাচ্ছে। এত এত মানুষকে সামাল দিতে যেয়ে তারা ঘেমে নেয়ে একাকার। তারা কখনো ধমকাধমকি করছেন, চোখ রাঙ্গাছেন, কখনোবা করছেন মৃদু খিস্তিখেউর-”ঐ হালার পুতেরা জিন্দেগিতে তোরা লাশ দেখস নাই?”

কিংবা আরেকটু কড়া খিস্তিখেউর-”নাটকির পো, লাশ পেছন দিয়া ভইরা দিমু।”

কিন্তু তাতে ভিড় কমে না, বরং বাড়তেই থাকে। লাশ পেছন দিয়ে ভরে দেয়ার সম্ভাবনায় তারা একটুও ভয় পায় না। তারা জানে ওটা কথার কথা। তারা উঁকি দেয়, স্মার্টফোনে ছবি তুলে। কারণ এরকম লাশ তো সবসময় দেখা যায় না। মাথায় এরকম দা’র কোপ খেয়ে কয়জন পটল তুলে? আর সে লাশ যদি ড. মেহবুব আরেফিন চৌধুরীর মত কোন বিখ্যাত লোকের লাশ হয় তাহলে তো কথাই নেই।

পুলিশকে তাই বাধ্য হয়ে লাঠিচার্জ করা লাগে। কিন্তু মানুষের উৎসাহ তাতে বিন্দুমাত্র কমছে না। বরঞ্চ বেলা বাড়ার সাথে সাথে তা ক্রমান্বয়ে বাড়ছে।

যেদিকে তাকাও শুধু মানুষ আর মানুষ! রাস্তায় মানুষ, ব্যালকনিতে মানুষ, বিল্ডিংয়ের ছাদে মানুষ এমনকি কসাইখানার সামনে ঠায় দাঁড়িয়ে থাকা আম গাছের ডালেও কিছু অত্যুৎসাহী মানুষকে দেখতে পাওয়া যায়।

কিন্তু বেচারাদের ভাগ্য খারাপ। ডালটা ছিল বেশ নড়বড়ে। তাই এতজনের ভার আর সহ্য করতে পারেনি। মট করে হঠাৎই ভেঙে যায় তা। ডালে উপবিষ্ট পঁচজনসহ ডালটি সশব্দে নিচে পড়ে, মারাত্মকভাবে আহত করে নিচে দাঁড়িয়ে থাকা আরো সাতজনকে। পতিত পাঁচজন ও নিচে দাঁড়িয়ে থাকা সাতজনের হাহাকারে ভেসে যায় চারপাশ।

“ও আল্লারে। মাইরা লাইছেরে…”

হাহাকার একসময় মারামারি ও হাতাহাতিতে রুপান্তরিত হয়। যদিওবা পতিত পাঁচজনের সাথেই মারামারিটা হওয়া উচিত কিন্তু কোন এক রহস্যময় কারণে ঐ পাঁচজনকে আর খুঁজে পাওয়া যায় না। কিন্তু মারামারি তো আর থেমে থাকতে পারে না? রক্ত তো এমনিতেই অনেক গরম হয়ে আছে। তাই নিজেদের মধ্যে নিজেরাই মারামারি বাঁধিয়ে দেয় ভিড়ের লোকজন। একসময় পুলিশ এসে মারামারি থামায়।

একটু দূরে তামান্না কনফেকশনারীর সামনে তখন দাঁড়িয়ে দাঁড়িয়ে তা দেখছে ঐ পতিত পাঁচজন। এর মধ্যে সর্ব ডানের জনের কপাল ফেটে রক্ত বের হচ্ছে। সাদা রুমাল দিয়ে সে তার ক্ষতস্থান চেপে রেখেছে। তার পাশেই দাঁড়ানো লম্বা চুল ওয়ালা এক লোক, কাঁধে ঝুলানো ক্যামেরা। তার ক্যামেরার লেন্স ফেটে গেছে, তার নিজেরও সামনের পাটির একটা দাঁত উধাও। কপাল ফাটা জিজ্ঞেস করে লেন্স ফাটাকে, “কীরে মোশতাক, ক্যামেরা জুম কইরা কী প্যাকেজের কোন সন্ধান করতে পারছিলি?”

লেন্স ফাটা মানে মোশতাকের কণ্ঠে আগুন ঝরে। “আরে আপনে আছেন আপনার প্যাকেজ লইয়া। এদিকে যে আমার ক্যামেরার লেন্স ফাইট্টা গেছে সেদিকে আর আপনার খেয়াল নাই।”

কপাল ফাটা তাতে মোটেও দমে না। “আরে একটা ক্যামেরা গেলে আরেকটা ক্যামেরা আসবো। কিন্তু প্যাকেজ গেলে তো আর প্যাকেজ আসবো না…কী, বের করতে পারছিলি?”

“নাহ্, পারি নাই। এখন খুশি?” মুখ ঝামটা দেয় মোশতাক, ফাটা লেন্স কোনমতে জোড়া লাগানোর চেষ্টা করে।

মোশতাকের পাশেই ফাটা নাক চেপে কঁকাচ্ছে একজন, সাদা টিস্যু পেপার রক্তে লাল। তার গলায় ঝুলছে একটা বাইনোকুলার। এই লোকটাই কয়েকদিন আগে অমরত্বের সন্ধানে নামে একটা আর্টিকেল লিখেছিল দৈনিক তাজা খবর-এ। তার আর্টিকেল অনুযায়ী, ড. মেহবুব আরেফিন চৌধুরী চায়নায় গিয়ে একটা যুগান্তকারী আবিষ্কার করেছেন। মাসদুয়েক ওখানে ছিলেন ডাক্তার। ঘুরে বেড়িয়েছেন চায়নার একপ্রান্ত থেকে আরেকপ্রান্ত। কীসের খোঁজে? অমরত্বের খোঁজে। সেই অমরত্ব এখন ডক্টরের জিম্মায়। এই জন্যই চাইনিজ অথরিটি ডক্টরের দেশে ফিরে আসার ব্যাপারে নিষেধাজ্ঞা জারি করেছিল। তারা চাচ্ছিল না দেশের সম্পদ বিদেশে পাচার হোক। পরে বাংলাদেশ সরকারের সরাসরি হস্তক্ষেপে দেশে ফেরার পথ সুগম হয় ডক্টরের। নাহলে তিনি চায়নাতেই পচে মরতেন। তার অমরত্বের কাহিনী বিলীন হয়ে যেত কালের গর্ভে।

ফাটা নাকওয়ালা ঐ সাংবাদিককে জিজ্ঞেস করা হয়েছিল যে সে এতকিছু জানলো কেমন করে। জবাবে ফাটা নাকওয়ালা ফো হাসি হেসে বলেছিল-”আমার স্পেশাল সোর্স আছে!”

এই মুহূর্তে ফাটা নাকের পাশে তার স্পেশাল সোর্স দাঁড়িয়ে আছে। সোর্সের বয়স নেয়াহেতই অল্প। পনেরো-ষোল হবে বড়জোর। গাছ থেকে পড়ে পায়ে প্রচন্ড ব্যথা পেয়েছে সে, বুড়ো আঙুল বলতে গেলে থেঁতলেই গেছে। এখন সেই থেঁতলানো বুড়ো আঙুল ধরে ফুঁপিয়ে ফুঁপিয়ে কাঁদছে সে।

“কান্দিস নারে আকবর। দেখিস তোর আঙুল ঠিক হয়া যাইবো,” পাশ থেকে তাকে সান্তনা দেয় ফাটা নাক।

“হ্, বাল ঠিক হইবো। আপনের লাইগ্যা আইজ আমার এই দশা,” ফোঁপানি ছেড়ে হঠাৎই রণমূর্তি ধারণ করে আকবর।

আকবরের অভিযোগটা একদম মিথ্যে নয়। সে তো সামান্য এক চাকর মাত্র, এই তো কয়েক ঘন্টা আগেও যে কিনা ডক্টরের বাসায় চাকরি করতো। ডক্টর মানুষ বড় ভালো ছিল। ভালো খাওয়াতো, পরাতো, মাসশেষে টাকাও পেত। রীতিমত সুখের জীবন ছিল তার। কিন্তু ঐ যে বলে সুখে থাকতে ভূতে কিলায়। ভূতেই কিলিয়েছিল আকবরকে।

নাহলে কেউ সুখের মুখে লাথি মেরে কেউ স্পাইয়ের ভূমিকায় অবতীর্ণ হয়? তাও আবার ড্যান্ডির লোভে?

খেপা আকবরকে আর না ঘাঁটিয়ে ফাটা নাক এবার দৃষ্টি দেয় তার ফটোগ্রাফারের দিকে। ফটোগ্রাফার কেন জানি খুব বিস্মিত। চোখ বড় বড় করে এই মুহূর্তে সে ক্যামেরা উল্টে পাল্টে দেখছে। তার বিস্ময়ের কারণ একটু পর বুঝা গেল। ডালসহ নিচে পড়ার সময় তার সাধের ক্যামেরার গায়ে একটা আঁচড়ও লাগেনি।

জিনিসটা ফাটা নাকের দৃষ্টি এড়ায় না। তাই সে ফাঁকেতালে জিজ্ঞেস করে বসে-”ছবি তুলতে পারছিলা?”

উৎসাহী মাথা নাড়ে ফটোগ্রাফার। ক্যামেরা টিপে কয়েকটা ছবি দেখায়ও সে। আগ্রহ নিয়ে ছবিগুলো একে একে দেখে ফাটা নাক। “কোপ মারলো কাসেম, কাম সারলো চাকমা! এই চাকমা কইখন আসলো?”

ফটোগ্রাফার যখন ছবি দেখে বিস্ময়ে মাথা চুলকাচ্ছে তখন আরেকজন ঠান্ডা রাগে কাঁপছে রীতিমত। তিনি মাল্টিন্যাশনাল কোম্পানি মুন ফার্মাসিউটিক্যালসের কনিষ্টতম মালিক আলফনসো কুয়ারোন। এই মুহূর্তে তিনি তার কালো কাঁচে ঘেরা মাজদার ভেতর থেকে কসাইখানার দিকে তাকিয়ে আছেন। তার দৃষ্টিপথ আটকে দাঁড়িয়ে আছে কয়েকটা টিভি চ্যানেলের ক্রু ও ক্যামেরাম্যান। উত্তেজিত ভঙ্গিতে হাত নেড়ে নেড়ে ক্যামেরার সামনে দাঁড়িয়ে বকবক করে যাচ্ছেন এক তরুণ টিভি সাংবাদিক। মজার ব্যাপার হচ্ছে যে ঐ টিভি চ্যানেলই তার গাড়ির টিভিতে চলছে। সাংবাদিকের কথা কানে আসে তারঃ

প্রত্যক্ষদর্শীদের ভাষ্যমতে কাসেম মিয়া যিনি কসাই কাসেম নামে ব্যাপক পরিচিত এই জঘন্য হত্যাকান্ডটি ঘটিয়েছেন। ঘটনার পর থেকে কসাই কাসেম পলাতক। আমরা এই জঘন্য হত্যাকান্ডটি যিনি সরাসরি দেখেছেন এরকম একজনের সাথে এখন কথা বলবো।

টিভি সাংবাদিক টাক মাথার এক লোকের দিকে ফিরে।

বিরক্ত লাগে আলফনসো কুয়ারোনের। তাই তিনি টিভির ভলিউম কমিয়ে দিয়ে দৃষ্টি ফেরান তার সামনে বসে থাকা খোঁচা খোঁচা দাড়িওয়ালা মধ্যবয়স্ক যুবকটির দিকে। যুবকটি নিরাসক্ত ভঙ্গিতে চুইংগাম চিবাচ্ছে, চোখে-মুখে উদাসীন ভাব। মুন ফার্মাসিউটিক্যালসের কর্ণধারের বিরক্তি চরমে উঠে। দায়িত্ব দেয়ার আগে খোঁজখবর নিয়ে জেনেছেন লোকটা যে কোন উপায়ে কাজ আদায় করে নিতে জানে। তিনি ভেবেছিলেন রাফসার রশিদ আরো চটপটে হবে, অন্তত পশ্চিমা গোয়েন্দাদের দেখে এরকমটাই ধারণা হয়েছে তার।

“তুমি কসাই কাসেমের পিছু নিলে না কেন?” প্রশ্নটা ইতিমধ্যে অনেকবার করা হয়েছে তবুও আবার জিজ্ঞেস করেন তিনি।

“উত্তরটা তো অনেকবার দিলাম, স্যার।” কণ্ঠ থেকে বিরক্তি লুকাতে পারে না গোয়েন্দা।

আবার মুখে মুখে তর্ক করে। শালা! “আবার দাও।”

“কাসেমের কসাইখানায় পেছনের দিকে একটা দরজা আছে। ঘটানাটা ঘটানোর পর কাসেম ওইটা দিয়ে পালায়। তাই পিছু নেয়া আর সম্ভব হয়ে উঠে নাই।”

“পেছনে কাউকে রাখোনি কেন?” খেঁকিয়ে উঠেন কুয়ারোন।

“স্যার আমি তো জানতাম না কসাইখানায় এরকম কিছু ঘটবে। তাই আর অত গুরুত্ব দেই নাই।”

“যত্তসব আবালদের নিয়ে কাজ করা লাগে!” গজগজ করতে থাকেন কুয়ারোন। “কসাই কাসেম কই কই যাইতে পারে খোঁজ নিছো?”

“স্যার, একটু আগে আমার এক সোর্সকে ফোন দিছি। সে বলছে জেনে আমাকে ফোন দিবে।”

“আবার ফোন দাও। দেখো কিছু বের করতে পারছে কিনা।”

নিজের মোবাইল নিয়ে ব্যস্ত হয়ে পড়ে গোয়েন্দা আর মুন ফার্মাসিউটিক্যালসের কর্ণধার খর চোখে তাকিয়ে থাকেন কসাইখানার দিকে। কেউ হঠাৎ দেখলে তার চোখের একটা বৈশিষ্ট্য নজর কাড়তো তাদের।

হেটেরোক্রমিয়া। দুই চোখ দুই ধরণের। একটা সবুজ, একটা নীল। সাধারণত কুয়ারোন রোদ চশমার আড়ালেই তার চোখ দুটো ঢেকে রাখেন, আজ টেনশনের ঠেলায় চশমা কপালে গিয়ে ঠেকেছে।

তাদের থেকে আরো কিছুটা দূরে, কাঁচাবাজারের সামনের গলিতে একটা মাইক্রোবাস দাঁড় করিয়ে রাখা। মাইক্রোবাসের ভেতরে কয়েকজন মানুষ ঝিম মেরে বসে আছে, তাদের মুখেচোখে থমথমে ভাব। এদের মধ্যে বয়স্কজন কিছুক্ষণ আগে এসে মাইক্রোবাসে উঠেছেন। তার পরনে সাদা স্পোটর্স টি-শার্ট আর ফর্মাল প্যান্ট। পায়ে রানিং শু। সারা শরীর ঘামে জবজব করছে তার। অবশ্য করারই কথা। কারণ মাইক্রোবাসের এয়ারকুলারটা কাজ করছে না। যার জন্য ঘেমে নেয়ে একসা হচ্ছেন তারা।

বয়স্কজন একটু পর পর রুমাল দিয়ে ঘাম মুছছেন আর বিষদৃষ্টিতে তাকাচ্ছেন তার পাশে বসে থাকা মানুষটির দিকে। গাড়ির পেছনের সিট থেকে পাখির কিচিরমিচির শোনা যায়। শব্দ শুনে পেছন দিকে পাখির খাঁচার দিকে তাকাতে মনটা আরো বিষিয়ে উঠে তার। “শালা, বলদ কোনহানকার!” বিড়বিড়িয়ে বলে উঠেন তিনি। তবে পেছন থেকে দষ্টি দ্রুতই সরিয়ে নেন তিনি, মনোযোগ দেন পাশে বসে থাকা মানুষটির দিকে। সেই কখন থেকে লোকটা মাথা নিচু করে মাইক্রোবাসের মেঝের দিকে তাকিয়ে আছে। মেঝেটা অত ভালো করে পরিস্কার করা যায় নি, এখনো বমির কটু গন্ধ পাওয়া যাচ্ছে। লোকটার মাথায় গামছা প্যাচানো। আসলে বলা উচিত তার মাথায় গামছা প্যাচানো ছিল। হড়হড় করে বমি করার পর ঐ গামছা দিয়ে মুখ পরিস্কার করে সে। এখন গামছাটা সিটের ওপর রাখা। তার পরনে সাদা শার্ট ও একটা পুরনো লুঙ্গি। লুঙ্গি আর শার্টে ময়লা লেপ্টে আছে।

সে যেখানে বসেছে তারই এক কোণায় সুন্দর করে সাজিয়ে রাখা বাংলাদেশের রাষ্ট্রীয় গোয়েন্দা সংস্থা ঘুঘুর পরিপূর্ণ ইউনিফর্ম, ঘুঘু সদৃশ একটা ক্যাপসহ। ক্যাপটা ইউনিফর্মেরই অংশ। ক্যাপের লোগোতে ছোট্ট হরফে গোয়েন্দা সংস্থার ট্যাগ লাইন-ঘুঘু দেখেছো, ফাঁদ দেখোনি।

“তোমাকে বলেছিলাম নর্মাল থাকতে। তা না করে পাখিওয়ালার ছদ্মবেশ নিতে গেলা কেন?” হিসহিসিয়ে বলে উঠেন বয়স্ক মানুষটি।

উত্তরটা দিতে কিছুক্ষণ ইতস্তত বোধ করে মাথা নিচু করে রাখা লোকটি। “স্যার, যাতে কেউ সন্দেহ না করে সেজন্যই ছদ্মবেশ ধারণ করেছিলাম।”

“পাখি বেচতে বেচতে তুমি ড্রেইনে কী করতেছিলা?”

মুখে কুলুপ এঁটে বসে থাকে লোকটা, যেনবা কথা বলতে ভুলে গেছে।

“কী হলো, বলো কী করতেছিলা?” বাঘের মত গর্জে উঠেন বয়স্ক মানুষটি।

এবার আর দেরি করে না সে, হড়বড় করে বলে উঠে। “জলবিয়োগ করছিলাম, স্যার!”

কথাটা হজম করতে কষ্ট হয় বয়স্ক মানুষটার। “জলবিয়োগ?”

“জি, স্যার। কথ্য বাংলায়, প্রস্রাব।”

বয়স্ক মানুষটিকে দেখে মনে হলো চিরতার পানি গিলছেন। “আমরা কথ্য বাংলা বলি, তুমি কী অকথ্য বাংলায় কথা বলো?

“জি না স্যার।” মাথা নিচু করে জবাব দেয় সে।

“এখন বলো ড্রেনে পড়লা কিভাবে?”

“উঁকি দিতে গেছিলাম, স্যার…”

তার কথার মাঝখানেই বাঁধ সাধেন বয়স্ক মানুষটি। “কেন? উঁকি দিতে গেলা কেন?”

“ডক্টর কাসেমের সাথে করমর্দন করছিলেন, ভাবলাম কোন সংকেত বিনিময় হলো কিনা। সেজন্য গলা বাড়িয়েছিলাম…”

“গলাই তো বাড়াইছিলা, আর কিছু তো বাড়াও নাই। তাহলে তুমি ড্রেনে কীভাবে?” বয়স্কজনের অধৈর্য কণ্ঠস্বর শোনা যায়।

“গলার সাথে সাথে পা টাও বাড়িয়েছিলাম, স্যার। নালার ওদিকটা পিচ্ছিল। নিয়ন্ত্রণ রাখতে পারি নাই। আর ডক্টরের সাথে করমর্দনের…”

“করমর্দনটা আবার কী জিনিস, আলমগীর?”

“হ্যান্ডশেক, স্যার।”

“যাই হোক, স্যারের বাংলা জনাব বলো নাই। আমার সাতপুরুষের ভাগ্য।” বিড়বিড় করে কলেন তিনি।

“জি, স্যার?”

“কিছু না…তারপর কী হলো?”

“ডক্টরের সাথে করমর্দনের সময় ব্যথা পেয়ে হাত ছাড়িয়ে নেয় কাসেম। তারপর অবস্থা খারাপ দিকে মোড় নেয়। তর্কাতর্কির এক পর্যায়ে ডক্টরের মাথায় কোপ দিয়ে বসে কাসেম…”

“আর তুমিও পা পিছলে ড্রেনে বসে পড়ো।”

অপরাধীর ভঙ্গিতে কিছুক্ষণ ঘাড় চুলকায় আলমগীর। “স্যার, ইচ্ছা করে পড়িনি।”

দীর্ঘশ্বাস ফেলেন বয়স্ক মানুষটি। তার ত্রিশ বছরের পেশাগত জীবনে এরকম বেকুব আর দেখেছেন কিনা মনে করার চেষ্টা করেন, কিন্তু মনে করতে পারেন না। মাথা ব্যথা করছে তার। টি-শার্টের বুক পকেটে রাখা আইডি কার্ড চুপসে গেছে ঘামে। বের করে সিটে রাখেন তিনি। আইডি কার্ডে তার নাম পড়া যায় সহজেই-লতিফুর রহমান। নামের নিচে তার পদবী। ইউনিট হেড, ঘুঘু।

“ড্রেন থেকে উঠার পর কী দেখলা?” লতিফুর রহমান জিজ্ঞেস করেন।

“উঠার পর দেখলাম ডক্টর মাটিতে পড়ে আছেন। তার মাথা দুফাঁক হয়ে গেছে, ফাঁকের মাঝখানে একটা দা। আর কসাই কাসেম উধাও।”

“আর প্যাকেজ?” উৎসাহে সামনে ঝুঁকে পড়েন তিনি।

“প্যাকেজটা তো স্যার ডক্টরের হাতে ছিল। কিন্তু মাটিতে পড়ার পর ঐটা আর দেখিনি। বোধহয় কসাই কাসেম নিয়ে গেছে।”

“তুমি আর খোঁজনি?”

“আমি তো তন্নতন্ন করে খুঁজেছি, স্যার। নালা থেকে দৌড়ে ওখানে গিয়ে সব জায়গা খুঁজেছি। এমনকি ডক্টরের মৃতদেহও খুঁজেছি। কিন্তু ওর দু’ফাঁক হওয়া মাথার দিকে একবার ভালো করে তাকাতেই আমার মাথাটা চক্কর দিয়ে উঠে…”।

“তারপর মাইক্রোবাসে এসে বমি করে সবকিছু পুরো ভাসাইয়া দাও, তাই তো?” আলমগীরের কথাটা শেষ করে দেন তিনি।

“জি, স্যার.” মিনমিনিয়ে বলে উঠে আলমগীর। : কিছুক্ষণ চুপ করে থাকেন লতিফুর রহমান, মাইক্রোবাসের জানালা দিয়ে বাইরে তাকান। একটু পর মুখ ফিরিয়ে বলেন, “তো এখন কী করা যায়? এখানে বসে থেকে তো কোন লাভ নেই।”

কথাটা অবশ্য আলমগীরকে নয়, বরঞ্চ সামনের সিটের আরোহীকে করা। আরোহী মধ্যবয়স্ক, বেশ ভারিক্কি চেহারা, চোখে সানগ্লাস। এতক্ষণ কানে মোবাইল ঠেকিয়ে কার সাথে যেন কথা বলছিল সে। প্রশ্ন শুনে পেছনে তাকায়।

“মহাখালীতেই কসাই কাসেমের পরিচিত একজন থাকে। বটি সুমন নাম। ওর কাছে যাওয়া যায়। ওকে ধরে ধাতানি দিলেই সব বের হয়ে যাবে।”

“বটি সুমন?” নাম শুনে যেন একটু বিস্মিত হন বয়স্ক মানুষটি, তবে দ্রুতই তা কাটিয়ে উঠেন তিনি। “বটি আবার কাসেমের পরিচিত হলো কবে

থেকে?”

“পরিচিত স্যার। টিবি গেইট এলাকায় ওর আস্তানা। যাবেন?” সামনে থেকে সানগ্লাসের কণ্ঠস্বর শোনা যায়।

মাথা নেড়ে সায় জানান তিনি।

অতঃপর, ঘুঘু বাহিনী টিবি গেইটের দিকে চললো।

ঘুঘু বাহিনী যখন টিবি গেইটের দিকে যাচ্ছে তখন হঠাৎ কাসেমের কসাইখানায় এক ধরণের প্রাণচাঞ্চল্য লক্ষ্য করা যায়। এক ফ্যাকাশে চেহারার এশিয়ান যুবক কসাইখানা থেকে বুলেটগতিতে দৌড়ে বের হয়, তার পিছু পিছু কয়েকজন পুলিশ ও উৎসাহী জনতা। যুবকটি মাঝারি উচ্চতার। চেহারা চাইনিজদের মতো। কিংবা জাপানিজ অথবা থাই কিংবা মঙ্গোলিয়ান। নাক বোঁচা। অ্যাথলেটদের মত ছিপছিপে শরীর, দেহ অনেকটা স্পিংয়ের মত পাকানো। গায়ে এক রত্তি মেদ নেই।

প্রিন্টারদের মত দৌড়াচ্ছে সে। তার গজ বিশেক সামনে তিনজন পুলিশ দাঁড়ানো, ভিড় সামাল দিচ্ছে। কসাইখানার গোলমালের শব্দ হয়তোবা তাদেরও কানে গিয়ে থাকবে। আর তালগাছকে এভাবে প্রাণপণ দৌড়াতে দেখে কিছু একটা সন্দেহ হয় তাদের। পথরোধ করে দাঁড়ায় তারা।

সেইসাথে ভুলটাও করে বসে। কারণ যুবকটি মার্শাল আর্টে ট্রেনিং প্রাপ্ত। তার সাঁই সাঁই করে হাত-পা চালানো দেখলে একজনের ছবিই চোখে ভাসে-ব্রুস লি। কাজেই পুলিশ তিনজনের ভাগ্যে যে ভয়াবহ পরিণতি অপেক্ষা করছে তা বলাই বাহুল্য।

বাস্তবে হলোও তাই। তিনজনের সামনে পড়ে যেন বিদ্যুৎ খেলে যায় বোঁচা নাকের শরীরে। আর বোঁচা নাকের শরীরে যখন বিদ্যুৎ খেলে তখন যা হওয়ার তাই হয়। আর যা সাধারণত হয় তা হচ্ছে-মার খেয়ে এদিক সেদিক ছিটকে পড়তে থাতে তার সব প্রতিদ্ধন্ধী।

প্রথমেই সে শুরু করে ডান দিকের বেঁটেখাটো, মোটাসোটা পুলিশ কনস্টেবলকে দিয়ে। চিল চিৎকার দিয়ে তালগাছ আক্রমণ করে বসে কনস্টেবলটির কাঁধের মাঝ বরাবর নার্ভ সেন্টারে। কয়েক মুহূর্তের জন্য যেন প্যারালাইজড হয়ে যায় ঐ কনস্টেবল, হাতের ডান্ডা যায় খসে।

কিন্তু ডান্ডা মাটিতে পড়তে দেয় না ঐ চাইনিজ/জাপানিজ/থাই/মঙ্গোলিয়ান। ডান্ডা হাতে নিয়ে হাঁটু দিয়ে মট করে ভেঙে ফেলে তা। এত ভিড়বাট্টার মাঝেও ডান্ডা ভাঙার শব্দটা বড়ই বিকট শোনায়। তবে বিকট এই শব্দও কিন্তু ছাপিয়ে যায় বোঁচা নাক। কেন জানি ডান্ডা ভাঙার সময় পশুর মত এক ধরণের জান্তব আওয়াজ তার মুখ দিয়ে বের হচ্ছিল যা শুধু উকট ছিল না, ছিল কিছুটা অশরীরীও।

পরবর্তীতে পুলিশগুলো রিপোর্টে বলে ডান্ডা ভাঙার সময় লোকটা মুখ দিয়ে আ আ করছিল, তবে তারা পুরো নিশ্চিত না। আওয়াজটা অ, অও হতে পারে। কিংবা অ্যা অ্যা। সেইসাথে তারা এও যোগ করে, আওয়াজ গুরুত্বপূর্ণ না। গুরুত্বপূর্ণ হলো গিয়ে ভাঙা ডান্ডা। হাঁটু দিয়ে মট করে মোটা দশাসই ডান্ডা ভাঙা তো আর চাট্টিখানি কথা না।

আওয়াজ যাই হোক, ভাবগতিক দেখে ভড়কে যায় বাকি দুজন। কিংকর্তব্যবিমূঢ় হয়ে দাঁড়িয়ে থাকে তারা, মাথায় চিন্তার ঝড়।

ঝেড়ে দৌড় দেবে নাকি শহীদ হবে?

বোঁচা নাক অবশ্য চিন্তার ধারও ধারে না। বামের জনের পাঁজরে পড়ে তার দ্বিতীয় কারাতের কোপ আর তৃতীয়টা পড়ে মাঝখানের পুলিশের গলায়-ঠিক কণ্ঠনালীর নিচে।

তিনজন ছিটকে পড়ে তিনদিকে।

হতভম্ব মানুষজনকে পাশ কাটিয়ে বাম দিকের চিপা গলিতে ঢুকে পড়ে বোঁচা নাক, পেছন থেকে শোনা যায় পুলিশের দিশাহারা বাঁশির শব্দ। দৌড়াতে দৌড়াতেই একবার পেছন ফিরে তাকায় সে।

নাহ্, একদম বিপদমুক্ত হওয়া যায়নি। আরো জনা পাঁচেক পুলিশ ফেউয়ের মত তার পিছু পিছু আসছে, সাথে অত্যুৎসাহী কিছু মানুষ। সমস্যা হচ্ছে গলিটা একটু বেশিই চিপা। খুব দ্রুত দৌড়ানো যাচ্ছে না। তাছাড়া উল্টা দিক থেকে সমানে মানুষজন আসছে। হাজার চেষ্টার পরও তাই পুলিশদের সাথে নিজের দূরত্ব বাড়ানো যাচ্ছে না।

হঠাৎ করেই সামনে এক বরই বিক্রেতার দিকে নজর গেল তার। লোকটার সামনে গামলাভর্তি বড় বড় বরই। গোলাকার বরই দেখেই আইডিয়াটা মাথায় আসে তার।

আচমকা গতি কমায় সে। বরই বিক্রেতার ঠিক সামনে এসে হার্ড ব্রেক কষে। মুখ তুলে তাকায় বরই বিক্রেতা। বরই কেনার জন্য বিদেশি আগন্তুককে দন্ডায়মান দেখে উৎফুল্ল বোধ করে সে। সেইসাথে কিভাবে আলাপ শুরু করা যায়, সেটা নিয়েও আকাশ-পাতাল ভাবতে থাকে। বরই বিক্রেতা বিদেশি ভাষায় অত্যন্ত দক্ষ। দুটা ভাষা জানে সে-হিন্দি ও ইংরেজি। ইংরেজি ভাষার সমৃদ্ধ শব্দ ভান্ডারে সাকুল্যে চারটা শব্দ তার অবলম্বন। ইয়েস, নো, ভেরি গুড এবং থ্যাংক ইউ। হিন্দিতে সে আরো খানিকটা দক্ষ। কয়েকটা গালি পারে-কামিনে, হারামজাদে, শুয়ার কে আওলাদ। কষ্টমষ্ট করে কোনমতে একটা বাক্যও দাঁড় করাতে পারে। তুম ক্যায়সে হো ইয়ার?

কিন্তু এ লোকটা তো দেখতে চাকমা-চাকমা! এ কী ইংরেজি বুঝবে? আলাপচারিতা করা বা বরই কেনা তো আর চাইনিজ/ জাপানিজ/ থাই/ মঙ্গোলিয়ান/চাকমা চাকমা’র উদ্দেশ্য না। সে এক হ্যাঁচকা টানে গামলা ছিনিয়ে নিয়ে সব বরই রাস্তায় ফেলে দেয়। পেছনে আরেকটা গামলায় পেয়ারা রাখা ছিল। ঐ গামলাটাও একই পরিণতি ভোগ করে। চিপা গলি ভরে যায় বরই আর পেয়ারায়। আর একে একে মানুষজন বরই ও পেয়ারায় পা ফেলে ধুপধাপ করে পড়তে থাকে। বরই, পেয়ারা ও মানুষের সম্মিলিত পতন এক অসাধারণ সুরলহরী সৃষ্টি করে।

দৌড়বিদ কিন্তু ততক্ষণে হাওয়া। সে কাট মেরে বাম দিকের আরেকটা গলিতে ঢুকে পড়ে। পকেট থেকে একবার মোবাইল বের করে জিপিএসে গাড়িটার অবস্থান দেখে নেয় সে, সেইসাথে নিজের অবস্থানও।

অভীষ্ট লক্ষ্য খুব বেশি দূরে নেই। এই তো আর কয়েক কদম।

পা বাড়ায় দৌড়বিদ।

*

অধ্যায় ১০

মটকা মেরে তন্দ্রা ছুটে রাইলি’র। বাইরে খটখটে রোদ। ঠান্ডা পানির বোতল নিয়ে এক পিচ্চি দৌড়াদৌড়ি করছে। বোতলের লেবেল ইংরেজিতে দেয়া, পড়তে পারে রাইলি। ফ্রেশ। পানি ফ্রেশ হলেও পিচ্চিটাকে অত ফ্রেশ লাগছে না। তার ঠোঁটের ডগায় জ্বরঠসা, নখের নিচে কয়েকমণ ময়লা আর পা দুটো ধূলায় মাখামাখি। মানুষজন আগ্রহ নিয়ে ওর পানি কিনছে। মধ্যবয়স্ক এক লোক রাস্তায় থুথু ফেলছে, তার ঠিক পাশে টুকরি নিয়ে আপেল বিক্রি করছে এক বুড়ো। মাটিতে গড়িয়ে গড়িয়ে দলবেঁধে ভিক্ষা করছে কিছু পঙ্গু। তাদের গানের সুর বদ্ধ কাঁচের আড়ালে থেকেও বুঝতে পারে রাইলি। ঢাকার ভিক্ষুকরা অনেক সুরেলা। খালি গলায় বেশ ভালোই গাইতে পারে।

ফুটপাথের কোণায় এক লোক গুটিসুটি মেরে শুয়ে আছে। তার পরনে শতচ্ছিন্ন কাপড়, চুলে জটা, গা ভর্তি রাজ্যের ধূলা। মাছি ভনভন করে উড়ছে তাকে ঘিরে।

মরে গেল নাকি, শালা? জটাওয়ালাকে দেখে দুশ্চিন্তাই হয় রাইলি’র।

গাড়ির ভেতরে টানটান উত্তেজনা। তার সামনের সিটে মুখোমুখি বসে আছেন ডেভিড কর্নওয়েল। তার চোখমুখ কোঁচকানো, দৃষ্টি জোয়ানা মানিপেনি’র কোলের ওপর মেলে রাখা ল্যাপটপের ওপর নিবদ্ধ। ল্যাপটপে একটা ভিডিও চলছে, কেউ একজন দৌড়াচ্ছে ছোট্ট গলি দিয়ে। ক্যামেরা খুব সম্ভবত লোকটার কলারের খাঁজে লুকানো। দৌড়ানোর তালে তালে কাঁপছে ক্যামেরা। কাঁপছে ভিডিও। ধাবমান ব্যক্তিটির দেহের ধাক্কায় ছিটকে পড়ছে পথচারী। বরইয়ের থালা উপুড় হয়ে পড়ে গেছে। গলিময় ছড়িয়ে পড়েছে সবুজ ও হালকা লাল বরই। পা পিছলে মানুষের পতন দেখে মুখে হাসি ফুটে উঠে রাইলির।

বুদ্ধি আছে চাকমাটার।

“গুড জব, ঈথা, সার্ভেইল্যান্স টিমের প্রধান অ্যালিস্টার ম্যাকলিন উৎসাহ জোগান চাকমাটাকে। ম্যাকলিনরা এই মুহূর্তে ঘাঁটি গেড়েছেন ১৭ তলা উঁচু ব্র্যাক বিল্ডিংয়ের ছাদে, ওখান থেকেই সবকিছু পর্যবেক্ষণ করছেন।

চাকমা দৌড়ায়। আরেকটা গলিতে ঢুকে। গলিটা একটা মেইন রোডে এসে মিলিত হয়েছে। ভিডিওতে পরিচিত রাস্তা দেখে এদিক-সেদিক তাকায় রাইলি।

ওই তো রাস্তার উল্টাপাশে চাকমা।

আর কয়েক কদম, তারপরই ওদের জিপ। এঁকেবেকে দৌড়াচ্ছে চাকমা।

হঠাৎ থেমে দাঁড়িয়ে কাটা কলাগাছের মতো রাস্তার মাঝখানে পড়ে যায় সে।

হতভম্ব অবস্থা হয় জিপের সবার। তবে দ্রুতই নিজেকে সামলান কর্নওয়েল। ড্রাইভিং সিটে বসা জোনাথন কিংয়ের উদ্দেশ্যে নির্দেশ ছুঁড়ে দেন-”কিং, কুইক।”

কিং এমনিতেই যথেষ্ট কুইক। তার ওপর বসের নির্দেশ। অতিরিক্ত কুইক হতে গিয়ে জিপ ঠুকে দেয় এক টয়োটা প্রেমিওয়ের চকচকে পাছায়।

আর পাছাও গেল বেঁকে!

রেগেমেগে নেমে আসে ড্রাইভার। ড্রাইভার অল্প বয়স্ক, বছর পঁচিশের এক চ্যাংড়া যুবক। চুল জেল খেয়ে আকাশপানে ঊর্ধ্বমান, গালভর্তি ব্রণ, ভ্র’তে রিং আটকানো। রোদ লেগে ঝলসে উঠে রিং। শুকনো খ্যাংরা কাঠির মতো শরীর ছেলেটার, একটু জোরে ফুঁ দিলে উড়ে যাবার কথা। কিন্তু হলে কী হবে, তেজ আছে ষোল আনা। চোখদুটো রাগে জ্বলছে খ্যাংরা কাঠির, চোখের আগুনে জ্বালিয়ে পুড়িয়ে দিবে সব। যেনবা টয়োটা প্রেমিও না, ওর নিজেরই পাছায় ঠুকে দেয়া হয়েছে জিপটি!

আর পাছার হাড়ও গেছে বেঁকে!

“অই খানকির পোলা, মাদারচোত…” ছোটখাট অভিধানই খুলে বসে খ্যাংরা কাঠি।

“খসাও!” কনওয়েলের ছোট্ট নির্দেশ।

জোনাথন কিংয়ের মনে হলো বস খসাও বলছেন না, বলছেন টুসাও। প্যাডালে চেপে বসে তার পা। গোত্তা খেয়ে সামনে বাড়ে জিপ। জিপের দিকে এগোতে থাকা খ্যাংরা কাঠির রাগে জ্বলতে থাকা চোখে তখন উপস্থিত হয়েছে বিস্ময়। তার বিস্ময় দ্রুতই রুপান্তরিত হয় ভীতিতে। ততক্ষণে জিপ ঠুকে দিয়েছে তার ডান পায়ে। পাখা গজায় খ্যাংরা কাঠির। পাখির মত একপাক উড়ে সে মুখ থুবড়ে পড়ে জিপার খুলে মুত্র বিসর্জনরত এক পথচারীর ওপর। পথচারীটির মূত্র বিসর্জন তখনো শেষ হয়নি। তার শেষ কয়েক ফোঁটা মূত্রধারা ভিজিয়ে দেয় খ্যাংরা কাঠির জেলে ডুবে থাকা ঊর্ধ্বমুখী চুল। দেয়াল থেকে মুখ ভেংচিয়ে হাসে ছোট্ট শ্লোগান-এখানে প্রস্রাব করা নিষেধ। করিলে দশ টাকা জরিমানা।

ততক্ষণে টয়োটা প্রেমিওকে সামান্য ঘষা দিয়ে ইউটার্ন নিয়ে বিপরীত রাস্তায় এসে উপস্থিত হয়েছে রাইলিদের জিপ।

“ইনকামিং মোটরবাইক, ইনকামিং মোটরবাইক,” সার্ভেইল্যান্স টিমের সদস্য রবি কীন তাদের সতর্ক করে দেয়।

আর তখনই দ্রুত ধাবমান মোটরসাইকেলটা সবার নজরে আসে। হিরো হোন্ডা। জিপকে পাশ কাটিয়ে এগিয়ে যায় হিরো হোন্ডা। চাকমাকে ঘিরে রাস্তার মাঝখানে তখন ছোটখাট জটলা বেঁধে গেছে। একটা প্রাইভেট কার, কয়েকটা রিকশা, সিএনজি, একটা ওষুধ কোম্পানির ভ্যান আর কিছু উৎসুক মানুষের জটলা।

বাইকটা সোজা জটলার দিকে ছুটে। সামনে রিকশা পড়ে। তোয়াক্কা করে না হোন্ডা। সটান গিয়ে ঠুকে দেয় রিকশার পাছায়।

আর পাছাও যায় বেঁকে!

ধাক্কা খেয়ে ফজল আলীর রিকশা ছিটকে পড়ে দূরে। ফজল আলী উড়ে, সাথে তার রিকশায়ও উড়ে উড়ে তার পুরনো লুঙ্গিটাও। উড়তে উড়তে লুঙ্গির গিঁট আলগা হয়। মাথা ছাড়িয়ে, পতাকার মত পত পত করে বাতাসে দোলতে থাকে তা। ঝকঝকে রোদে ফজল আলীর কালো কুঁচকে যাওয়া পশ্চাৎদ্দেশ দেখে হুল্লোড় উঠে একটা, এক টোকাই আরেক টোকাইকে রসিয়ে রসিয়ে জানায়-দ্যাখ দ্যাখ, হালার কালা পুটকি দেখা যায়!

বাইকের জন্য সরে গিয়ে দ্রুত জায়গা করে দেয় সবাই। সিএনজি সরে, রিকশা সরে। ফজল আলীর মতো ইজ্জত খোয়ানোর ইচ্ছা কারোরই নাই।

তারপর খুব দ্রুত সবকিছু ঘটে যায়। বাইকধারী হালকা থেমে রাস্তায় পড়ে থাকা চাকমার পকেট হাতড়ায়। একটা মাঝারি আকৃতির সুদৃশ্য প্যাকেজ বের হয়ে আসে পকেট থেকে। প্যাকেজ পকেটস্থ করে আবার বাইক দাবড়ায় সে।

ততক্ষণে সংবিৎ ফিরে এসেছে রাইলি ও গংদের। আগে বাড়তে যায় কিং। কিন্তু বেরসিকের মত ওষুধ কোম্পানির ভ্যান এসে আচমকা পথরোধ করে দাঁড়ায়। ভ্যানের ইঞ্জিন কয়েকবার যক্ষা রোগীর মতো কাশে। খুক খুক খুক। তারপর আচমকা ব্রেক কষে থেমেই যায়।

পেটমোটা কিসিমের এক লোক বের হয়, হেলতে দুলতে। পেট গর্ভবতী গাভীর মতো উঁচু হয়ে বেরিয়ে আছে তার। অলস ভঙ্গিতে আড়মোড়া ভাঙে সে, পাছা চুলকে দেখে দূরবর্তী মেঘ। তারপর হঠাৎ খেয়াল হয় তার। পাছা চুলকানোর জন্য কিংবা মেঘের গতিপ্রকৃতি বুঝার জন্য তো আর সে গাড়ি থেকে বের হয়নি।

ভ্যানের বনেট খুলে দাঁড়ায় সে।

জিপের ড্রাইভিং সিটে তখন দাঁত কিড়মিড় করে শাপশাপান্ত করছে। জোনাথন কিং।

কনওয়েলের মাথা কিন্তু ঠান্ডা। আবারো ছোট্ট একটা নির্দেশ দেন তিনি। এবারেরটা ম্যাথু রাইলি’র উদ্দেশ্যে।

“গো, ফলো দ্য বাইক।”

নির্দেশটা হৃদয়ঙ্গম করতে খানিকটা সময় লেগে যায় রাইলি’র। তার চোখে হয়তোবা তখনো ফজল আলীর কুঁচকে যাওয়া কালা পুটকি ভাসছে, কিংবা মুত্র বিসর্জনরত পথচারীর ভ্যাবাচেকা খেয়ে যাওয়া মুখ। তাই ধাতস্থ হতে খানিকটা সময় লেগেই যায় তার।

খানিকটা সময় মানে বড়জোর সাত থেকে আট সেকেন্ড। এর বেশি না। কিন্তু তাদের জগতে সাত-আট সেকেন্ড মানে সাত-আট দিন।

তাই সামনের রাস্তা থেকে চোখ সরিয়ে সে দেখে তার দিকে কর্নওয়েল ও মানিপেনি শীতল চোখে তাকিয়ে আছে।

জিপের দরজা খুলে তড়িঘড়ি করে নামতে গিয়ে পা হড়কায় রাইলি। উষ্টা খেতে গিয়েও শেষ মুহূর্তে সামলে নেয় নিজেকে। জিপ থেকে নেমে চিলচোখে দ্রুত চারপাশটা দেখে নেয় সে। বাইকের পিছু নিতে হলে আরেকটা বাইকই দরকার। কিন্তু সামনে পিছে শুধু রিকশা, সিএনজি, প্রাইভেট কার আর ভ্যান। আর তাদের ঘিরে তামাশা দেখতে থাকা জনস্রোত। ভিড় ঠেলে ইউনিফর্ম পরা কাউকে আসতে দেখা যায়।

ট্রাফিক পুলিশ!

দ্রুত পা চালানো দরকার।

তারপর হঠাৎই চোখে পড়ে তার। তাদের থেকে খানিকটা পেছনে একটা পিকআপ ট্রাক দাঁড়ানো। ট্রাকের সামনে একটা মোটরবাইক রাখা। সওয়ারী বাইক থেকে নেমে মোবাইলে কার সাথে জানি কথা বলছে। বাইকের চাবি ইগনিশন কী’তে লটকানো!

বিস্মিত বাইকচালকের বিচিতে মোক্ষম একটা লাথি বসিয়ে বাইকটা স্টার্ট করে রাইলি। রাস্তায় ততক্ষণে গিটু লেগে গেছে। গাড়ি সব স্থির দাঁড়ানো। এখানে মোটরসাইকেল চালানো সম্ভব না।

রাইলি মোটরসাইকেল ফুটপাথে উঠিয়ে দেয়। এঁকেবেঁকে মোটরসাইকেল চলতে থাকে। ফুটপাথে মহাশোরগোল বেঁধে যায়। ভ্যান উল্টে পড়ে, টুকরির ফলমূল ছিটকে পড়ে, ছিটকে পড়ে মানুষজন। স্কার্ট পরিহিতা একজনের খয়েরি স্কার্ট বাতাসের চোটে ঊর্ধ্বগগনে উড়তে থাকে, বেরিয়ে পড়ে অপ্রস্তুত তরুণীর গোলাপী রংয়ের অন্তর্বাস। সাথে সাথে কিছু ঘটনা দ্রুত ঘটে যায়।

শিস দিয়ে উঠে কিছু টোকাই, রাস্তার ধারে দাঁড়ি কামাতে থাকা নাপিত ভুল করে ভুরু করে কামিয়ে দেয়, জুতা পালিশ করতে থাকা মুচি কালি দিয়ে পালিশ করে দেয় সাড় চার হাজার টাকা দামের ডলসে অ্যান্ড গাবানার প্যান্ট, বনফুল ব্রেডস-এর ভ্যানচালক অল্পবয়স্ক ছোকরা ছয়ফুল তার পাউরুটিভর্তি ভ্যান নিয়ে উঠে যায় রাস্তার ধারের ফটোকপির দোকানে। ধাবড়া ফটোকপি মেশিন ভরে যায় বনফুলের পাউরুটিতে। পরবর্তী বেশ কিছুদিন ফটোকপি দোকানদার মঞ্জুকে নিয়মিত এই অভিযোগ শুনতে হবে যে তার ফটোকপি করা কাগজে কেমন পাউরুটি-পাউরুটি গন্ধ!

স্কার্ট উপরে উঠার নিট যোগফল এই সবকিছু।

তরুণীর লোমহীন উরু দেখে হার্টবিট মিস হয় রাইলিরও। এমন না যে উন্মুক্ত পা দেখে অভ্যস্ত না রাইলি। ক্যালিফোর্নিয়ার বিচ সংলগ্ন এলাকায় দীর্ঘদিনের বসবাস রাইলির। শোবার ঘরের জানালা দিয়ে সমুদ্রসৈকত দেখা যায়। সৈকতে বিকিনি পরিহিত সুন্দরী ললনারা গায়ে-মাথায় লোশন মেখে রৌদ্রস্নান করে, হেঁটে বেড়ায়, পানিতে নেমে গোসল করে। তাই উদাম শরীর রাইলি’র গা-সওয়া।

কিন্তু উপমহাদেশের মেয়েরা শ্বেতাঙ্গদের মতো ধবধবে সাদা না, তাদের গাত্রবর্ণ শ্যামলা। আর এই জিনিসটাই ওদেরকে আকর্ষণীয় করে তুলেছে রাইলির চোখে। ভার্সিটি জীবনে ওর দুই গার্লফ্রেন্ডের দুইজনই ছিল ইন্ডিয়ান। একজন প্রিয়া আগরওয়াল, অন্যজন প্রীতি সাক্সেনা। দুইজনেরই গায়ের রং ছিল শ্যামলা। প্রিয়ার রং ছিল শ্যামলার এক ডিগ্রি নিচে, কালোর দিকে। আর প্রীতির রং শ্যামলার এক ডিগ্রি উপরে, উজ্জ্বল শ্যামলা। শ্যামলার প্রতি তাই রীতিমত আসক্তি জন্মে গিয়েছিল রাইলির।

তরুণীর লোমহীন শ্যামলা উরু প্রীতি সাক্সেনার কথা মনে করিয়ে দেয় রাইলিকে। প্রীতি মেয়েটার প্রতি একসময় ভালোই অনুরক্ত ছিল ও। কিন্তু উপমহাদেশের মেয়েদের একটাই দোষ। ওরা বড় বেশি বিয়ে বিয়ে করে।

বিয়ে করো, বিয়ে করো!

আর এটাতেই আপত্তি রাইলির। প্রীতির বাপ গুজরাটের এমপি। তার বড় সাধ মেয়েকে সংসারী জীবনে দেখার। প্রীতির ইচ্ছাও ছিল অনেকটা তাই। শেষমেষ বাপের ইচ্ছা অনুযায়ী মোম্বাইয়ের এক ব্যবসায়ীকে বিয়ে করে প্রীতি ইন্ডিয়াতেই সেটল করে। প্রীতির টাকা পয়সা নিয়ে কোন দুঃশ্চিন্তা নেই। স্বামী অঢেল কামায়। গাড়ি-বাড়ি সব আছে। আমেরিকা থেকে এমবিএ করা প্রীতি এখন তাই হাউজওয়াইফ, গৃহ পালিত স্ত্রী। মাস কয়েক আগে ওদের এক মিউঁচুয়াল ফ্রেন্ড বরুনের সাথে দেখা রাইলির। ও ই জানায় সব। সেদিন রাতে তিন শট টাকিলায় প্রীতিকে না পাওয়ার দুঃখ গিলে খায় ও।

স্কার্টওয়ালীকে দেখে সেই দুঃখবোধ আবার চাগিয়ে উঠে তার। মনঃসংযোগে চিড় ধরে। ফুটপাথের সাথে লাগোয়া ফাস্ট ফুডের দোকানের দরজা খুলে কেউ একজন যে বেরিয়ে আসছে, তা আর খেয়াল করে না সে।

ধাম!

কাঁচের দরজা ভেঙে বাইক ছিটকে পড়ে দূরে। শেষ মুহূর্তে লাফ মেরে সরে যাওয়ায় ফাস্ট ফুডের খদ্দের বেঁচে যায়। কিন্তু মোটরসাইকেল আরোহী রাইলির ভাগ্য অত সুপ্রসন্ন ছিল না। দরজার হাতলে ধাক্কা খেয়ে জায়গাতেই হুমড়ি খেয়ে পড়ে ও।

মারাত্মক আহত রাইলি’কে ঘিরে মানুষজন জড়ো হতে শুরু করে। ওদিকে জিপ ছেড়ে ততক্ষণে দুই গলি পেছনে একটা আনমার্কড মাইক্রোবাসে জায়গা করে নিয়েছেন কর্নওয়েল ও তার দলবল। আর সবার মতো রাইলি’র জামার কলারেও ভিডিও চিপ সংযুক্ত। লাইভ ভিডিও ফিড বসে বসে দেখছিল সবাই।

রাইলি’র অন্তিম পরিণতিতে হতাশায় গুঙ্গিয়ে উঠে সব। মেজাজ হারিয়ে হাতে ধরা পেন্সিলটা গলির ডাস্টবিনে ছুঁড়ে ফেলে দেন কনওয়েল। কিন্তু পেন্সিল ডাস্টবিনে না পড়ে ফুটপাথে গিয়ে পড়ে।

রেগেমেগে সামনের সিটে সজোরে লাথিই কষিয়ে দেন কনওয়েল।

তড়াক করে উঠে দাঁড়ায় জোয়ানা মানিপেনি। মাইক্রোবাস থেকে নেমে ফুটপাথে পড়ে থাকা পেন্সিল ছুঁড়ে ফেলে দেয় ডাস্টবিনে। চশমাটা ভালোমতো চোখে এটে কনওয়েলকে উৎসাহ যোগায় সে

“ইট ওয়াজ প্রিটি ক্লোজ, স্যার!”

`;

